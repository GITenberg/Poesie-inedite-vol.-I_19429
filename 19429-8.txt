The Project Gutenberg EBook of Poesie inedite vol. I, by Silvio Pellico

This eBook is for the use of anyone anywhere at no cost and with
almost no restrictions whatsoever.  You may copy it, give it away or
re-use it under the terms of the Project Gutenberg License included
with this eBook or online at www.gutenberg.org


Title: Poesie inedite vol. I

Author: Silvio Pellico

Release Date: October 1, 2006 [EBook #19429]

Language: Italian

Character set encoding: ISO-8859-1

*** START OF THIS PROJECT GUTENBERG EBOOK POESIE INEDITE VOL. I ***




Produced by Claudio Paganelli, Carlo Traverso and the
Online Distributed Proofreading Team at http://www.pgdp.net
(This file was produced from images generously made
available by the Bibliothèque nationale de France
(BnF/Gallica) at http://gallica.bnf.fr)






POESIE
INEDITE

DI

SILVIO PELLICO.




L'Autore intende di godere del privilegio conceduto dalle
Regie Patenti del 28 febbrajo 1826, avendo egli adempito
quanto esse prescrivono.




POESIE
INEDITE

DI

SILVIO PELLICO


VOLUME PRIMO.



TORINO

TIPOGRAFIA CHIRIO E MINA.

MDCCCXXXVII.





AI LETTORI.

Avendo alquanto coltivato la poesia sin da' giovenili anni, e trattone
dolcezza, non so cessare d'amarla, e di lasciarmi talvolta da essa
ispirare scrivendo i miei più intimi pensieri e sentimenti. Così son
nati i versi che oggi m'avventuro di pubblicare, sebbene sia
consapevole essere in questi il buon desiderio molto maggiore del
merito, e sebbene soglia dirsi nell'età nostra, giovare che gli
scrittori italiani gareggiano piuttosto in moltiplicare le buone
prose, che in arricchire il tesoro della poesia patria, già cotanto
abbondante ed egregio. Non condanno siffatta opinione a favore delle
buone prose, le quali pur vorrei vedere aumentarsi ogni giorno nella
nostra letteratura, ma dimando grazia anche per le poetiche
produzioni. Se svolgono affetti lodevoli e verità religiose e civili,
le impressioni che fanno su gli animi possono riuscire benefiche al
pari d'impressioni destate da libri morali d'altro genere.

Non poca parte de' versi che do alla luce si riferisce precipuamente
alle mie vicende, a' miei dolori, alle mie speranze, alle consolazioni
recatemi dalla Fede. Mi sono chiesto se non era temerità il dipingere
sì lungamente me stesso, e forse ell'è temerità infatti.  M'è
nondimeno sembrato che la pittura del mio cuore acquistasse un rilievo
dagli oggetti nobilissimi che v'ho associato, e segnatamente dal più
sublime di tutti--Iddio.

Sospetto che avrei fatto meglio a parlare di Lui, di Religione, di
Virtù, senza tanto a me medesimo por mente, ma non ho saputo. Il
benigno lettore gradirà con indulgenza questa confessione: ho
argomento di sperarlo, sapendo che altra volta già m'è stato
generalmente perdonato il rappresentare con tutta fiducia l'interno
dell'anima mia.




AL MARCHESE
TANCREDI FALLETTI DI BAROLO

ED ALLA MARCHESA
GIULIETTA NATA COLBERT

SUA CONSORTE
OMAGGIO DELL'AUTORE.





LA MIA GIOVENTÙ.

          Cor mundum crea in me, Deus.
                       (_Ps_. 50).


Lamento sui fuggiti anni primieri,
  Che fecondi di speme Iddio mi dava,
  E di ricchi d'amore alti pensieri!

Tra giubili ed affanni io m'agitava,
  Ed incessanti studi, e bramosia
  Di sollevarmi dalla turba ignava;

E spesso dentro al cor parola udìa
  Che diceami dell'uom sublimi cose,
  Tali che d'esser uomo insuperbìa.

Pupille aver credea sì generose
  Il mio intelletto, che dovesser tutte
  Schiudersi a lui le verità nascose;

E di ragion nelle più forti lutte
  Io mi scagliava indomito; sognante
  Che sempre indagin lumi eccelsi frutte.

Quella vita arditissima ed amante
  Di scïenza e di gloria e di giustizia
  Alzarmi imprometteva a gioie sante.

Nè sol fremeva dell'altrui nequizia,
  Ma quando reo me stesso io discopriva,
  L'ore mi s'avvolgean d'onta e mestizia.

Poi dal perturbamento io risalíva
  A proposti elevati ed a preghiere,
  Me concitando a carità più viva.

Perocchè m'avvedea ch'uom possedere
  Stima non può di se medesmo e pace,
  S'ei non calca del Bel le vie sincere.

Ma allor che fulger più parea la face
  Di mia virtù, vi si mescea repente
  D'innato orgoglio il lucicar fallace.


E allor Dio si scostava da mia mente,
  E a gravi rischi mi traea baldanza,
  Ed infelice er'io novellamente.

Se così vissi in lunga titubanza,
  Ond'or vergogno, ah! tu pur sai, mio Dio,
  Che tremenda cingeami ostil possanza!

Sfavillante d'ingegno il secol mio,
  Ma da irreligiose ire insanito,
  Parlava audace, ed ascoltaval'io.

E perocchè tra' suoi sofismi ordito
  Pur tralucea qualche pregevol lampo,
  Spesso da quelli io mi sentìa irretito.

Egli imprecando ogni maligno inciampo
  Sciogliea della ragion laudi stupende,
  Ma insiem menava di bestemmie vampo.

Ed io, come colui che intento pende
  Da labbra eloquentissime e divine,
  E ogni lor detto all'alma gli s'apprende,

Meditando del secol le dottrine,
  Inclinava i miei sensi alcuna volta
  Di servil riverenza entro il confine.

Tardi vid'io ch'a indegne colpe avvolta
  Era sua sapïenza, e vidi tardi
  Ch'ei debaccava per superbia stolta.

Trasvolaron frattanto i dì gagliardi
  Della mia giovinezza, e sovra mille
  Splendide larve io posto avea gli sguardi;

E nulla oprai che d'alta luce brille!
  E si sprecar fra inani desidèri
  Dell'alma mia bollente le faville!

Lamento sui fuggiti anni primieri
  Che d'eccelse speranze ebbi fecondi,
  E di ricchi d'amore alti pensieri!

Ma sien grazie al Signor che, ne' profondi
  Delirii miei, pur non sorrisi io mai
  Agl'inimici suoi più furibondi:

Sempre attraverso tutte nebbie, i rai
  Del Vangel mi venian racconsolando;
  Sempre la Croce occultamente amai.

Ed il maggior mio gaudio era allorquando
  In una chiesa io stava, i dì beati
  Di mia credente infanzia rammentando:

Que' dì pieni di fede, in che insegnati
  Dal caro mi venian labbro materno
  I portenti onde al ciel siamo appellati!

Di nuovo fean di me poscia governo
  La incostanza, gli esempi, ed il timore
  Dell'altrui vile e tracotante scherno;

E l'ira tua mertai per tanto errore:
  Ma gl'indelebili anni che passaro
  Ritesser non m'è dato, o mio Signore!

Presentarti non posso altro riparo
  Che duolo e preci e fè nel divo sangue,
  Di cui non fosti sulla terra avaro

Per chiunque a' tuoi piè pentito langue.




A DIO.

            Et anima mea illi vivet.
                    (_Ps_ 21).


D'uopo ho d'amarti, e d'uopo ho che tu m'ami,
  O tu che per amar mi desti un cuore!
  Son mal fermi quaggiù tutti i legami,
  Tu sei solo immutabile, o Signore!
  S'amo creati cuor, fa ch'io rïami
  In essi te che mi comandi amore:
  Se d'altri il braccio mi sostiene alquanto,
  Sostenga essi con me tuo braccio santo.

Ov'anco intorno a me sien petti cari,
  No, mai bastar non ponno al mio conforto;
  Spesso agitato da cordogli amari
  Lo sguardo mio sui lor sembianti io porto;
  Ma del mio mal tosto li bramo ignari,
  E compongo a letizia il viso smorto,
  E so che anch'essi per affetto eguale
  Celan sovente del dolor lo strale.

E più volte ho provato in petti umani
  D'espandere l'arcana angoscia mia,
  E come a Giobbe i consiglier suoi vani,
  In me quelli accrescean melanconia;
  E chi i gemiti miei diceva insani,
  Chi crollava la testa e non capìa,
  Chi fingea compatir, mentre in secreto
  Io lo scorgea de' miei tormenti lieto.

Sì ch'or per la pietà che agli uni io deggio,
  Perchè tenera brama han del mio bene,
  Ora per non esportili al vil dileggio
  Dell'alme giubilanti alle mie pene,
  Poco agli uomini parlo, e poco alleggio
  Tra loro il duol che in me dominio tiene;
  Ma sfogar pur sospiro i lutti miei,
  E tu, Signor, mio confidente sei!

Fa ch'io ti senta sempre a me vicino:
  Troppo la solitudin m'addolora!
  Posar vo' il cor sovra il tuo cor divino
  Voglio dirti i miei sensi a ciascun'ora!
  Traggimi in qual pur sia fiero cammino,
  Purchè teco io respiri, e teco io mora:
  Tutti i dolori a te d'accanto accetto,
  Di viverti discaro io sol rigetto.

Per aver l'amor tuo che far degg'io?
  Pregar soltanto? Ah no, il pregar non basta!
  Debbo immagine in terra esser di Dio,
  Debbo luttar contro a natura guasta,
  Debbo aver di giustizia alto desìo,
  Debbo non abborrir chi mi contrasta,
  Debbo amar tutti, anco i più rei nemici,
  Ed, ove il possa, oprar che sien felici.

Donami quell'amor, ma il dona insieme
  A chi meco vïaggia sulla terra:
  Fra gl'inamanti cuori il cuor mio geme
  E impicciolisce, e sua virtù s'atterra;
  Fra i malignanti cuori il cuor mio freme,
  E orgoglio oppone a orgoglio, e guerra a guerra
  Fra gli odii altrui l'anima mia è infeconda;
  D'alti esempi d'amor, deh, la circonda!

Con te, Signor, con te stringo alleanza:
  Perdonerò a' mortali, a me perdona;
  Amerò tutti, perchè han tua sembianza,
  Perch'io son tua fattura, amor mi dona;
  Amerò tutti, ma con più esultanza
  Chi fra le braccia tue più s'abbandona;
  Amerò tutti, ma con più fervore
  Chi più simile al tuo mi mostra il core!

Amar vogl'io, di quell'amor che avvampa
  In te, e ne' tuoi più nobili viventi,
  Di quell'amor che da' rei lacci scampa,
  Di quell'amor che regge infra i tormenti,
  Di quell'amor che all'universo è lampa
  Nella chiesa infallibil de' redenti,
  Di quell'amor sì pio, sì ver, sì forte,
  Che abbella e vita, e gioie, e strazi, e morte!




DIO AMORE.

            Domine, qui amas animas.
                 (_Sap_. 11,27.)


Amo, e sovra il cor mio palpitò il core
  Del mio Diletto, ed era--ah! la tremante
  Lingua osa dirlo appena--era il Signore!

Il Signor che di gloria sfavillante
  Regna ne' cieli, e sua delizia è pure
  Il picciol uomo in questa valle errante!

Ed attonite il mirano le pure
  Intelligenze scendere ammantato
  A questo erede di colpe e sciagure,

Ed il povero verme lacerato
  Sanar colle sue mani, e a tutti i mondi
  Ridir sua gioia, se da tale è amato.

Io lo vidi per baratri profondi
  Movermi incontro, e gridar dolcemente:
  «Perchè cotanto al mio desìo t'ascondi?»

E più e più appressavasi, e ridente
  Più e più del suo viso era il fulgore,
  E n'arsi ed arderonne eternamente.

Amo, e sovra il cor mio palpitò il core
  Del mio Diletto, ed era--ah sì! il proclamo
  All'universo in faccia--era il Signore!

Io lo vidi, il conobbi, ei m'ama, io l'amo!




MARIA.

            Fac ut ardeat cor meum.
                   (_Stab_.)


Amo, e sovra il cor mio col nome santo
  Sta del Signor quel d'una Donna impresso
  Quel della Vergin che a Lui siede accanto!

Quel di Colei che gloria è del suo sesso!
  Quel di Colei ch'anima avea sì bella,
  Ch'a sue cure Dio volle esser commesso!

E bambin s'appendeva a sua mammella,
  Ed ha i merti di lei co' suoi contesti,
  E l'alzò dov'è a noi propizia stella!

Salve, o Maria! Tu con Gesù stringesti
  Fra le tue braccia tutti noi mortali;
  Tu per fratello il Redentor ne desti.

Su me pur, su me pur tue celestiali
  Pupille scintillaron di materna
  Pietà ineffabil, sin da' miei natali.

E a quel Figliuol che terra e ciel governa
  Per me chiedesti e vai chiedendo aïta,
  Sì, ch'io pur giunga alla sua pace eterna.

Ne' giorni più infelici di mia vita
  L'invisibil tua man mi terse il pianto;
  Ognor t'han miei rimorsi impietosita.

Amo, e sovra il cor mio porto col santo
  Nome di Dio quel di Maria stampato!
  Quel della Donna che a Lui siede accanto!

Della Madre che il Figlio ha per me dato!




L'UOMO.

          Omia possum in eo qui me confortat.
                     (_Philipp_. 4, 13)


Capir non può l'umano spirto quale
  Fosse dell'uom la prima, alta natura,
  Pria che i suoi giorni avvelenasse il male.

Ma di natia grandezza un resto dura
  Pur d'Adam nel nipote sventurato,
  Che un Dio, piucchè una belva, in sè affigura.

Quel corrucciarsi del suo abbietto stato
  È ad un tempo alterigia e sentimento
  Ch'ei pel fango terren non fu creato.

Giocondo del suo pascolo è l'armento,
  E se rugge il leon, rugge per fame,
  E quand'è sazio, anch'ei posa contento.

Solo il mortal, benchè ogni senso sbrame,
  E si sforzi a letizia, ode una voce
  Che in cor gli grida:--L'ore tue son grame!

Sempre muta pensier, sempre lo cuoce
  Uopo sfrenato di scïenza o possa,
  Sempre una spina a sue calcagna nuoce.

Solo fra gli animali ei pur dall'ossa
  De' cari estinti aspetta vita, e crede
  Sovrastar gioie e danni oltre alla fossa.

In ogni secol l'uom si vanta erede
  D'avito senno e cresciutissime arti,
  Ed egualmente sitibondo incede.

Ambisce ragunar tutti i cosparti
  Lumi dell'universo, e farsi Iddio,
  E rifuggongli quei da cento parti.

Agogna fama, e lo ravvolge obblio,
  Sanità cerca, e infermità l'abbatte,
  Sa di peccare, e vorrebb'esser pio.

Contr'altri, contra sè freme e combatte,
  Vuol parer dignitoso ed assennato,
  E il premon fantasie luride e matte.

Egli è un astro smarrito ed oscurato
  Che di sua prisca gloria un raggio serba,
  E volge a rallumarsi ogni conato.

Egli è una cosa angelica e superba,
  Egli è un Nabucodonosor del cielo,
  Dannato co' giumenti a pascer l'erba.

Sull'intelletto suo s'è steso un velo,
  Ch'ei maledice ed agita, e attraverso
  Scorge il tesor perduto ond'è sì anelo.

Come offes'egli il Re dell'universo?
  Qual fu l'arbor vietata ch'egli ha tocca?
  Sin quando in mezzo a' vermi andrà disperso?

Basti che mentre di giustizia scocca
  L'ineluttabil folgore sull'uomo,
  Sull'uom misericordia anco trabocca.

Basti che sì da colpa ei non è domo,
  Che per mano di Dio non debba pure
  Frangere il giogo, e avere in ciel rinomo.

Basti ch'ei fra ignominie e fra sciagure
  Sta grande e conscio di virtù divine,
  E gli destan rossor vizi e lordure.

Ei molto ignora, ma le sue rovine
  Attestan quella origin ch'egli avea,
  E suda a restaurarle insino al fine;

E abborre l'angiol vil che il seducea,
  L'angiolo vil che invano ognor gli grida:
  «Nulla tu sei che argilla stolta e rea!»

Taci, bugiardo spirto! Iddio m'affida:
  Ei non m'ha tolto, come a te, l'amore:
  Uom si fe' perch'io 'l veda ed abbial guida.

Servo a lui son, ma sono a te signore;
  Mal cangi astutamente e viso e manto,
  Per trarmi fra tuoi schiavi al tuo dolore.

Mal di filosofia t'usurpi il vanto,
  Per insegnarmi il tuo esecrando scherno
  Sull'alte mire del tre volte Santo!

Io caddi al par di te dal regno eterno,
  Ma non sì basso; e se mi curvo al suolo,
  Non è per invocar fango ed inferno,

Bensì lui, che raddurmi al ciel può solo!




LA REDENZIONE.

            Bibite ex eo omnes.
             (_Matth_. 26,27.)


Uom, chi sei? Non t'inganni l'argilla
  Ov'hai stigma d'obbrobrio e di morte.
  In quel fral maledetto sfavilla
  Una luce che a Dio somigliò.
    Spaventosa e sublime parola!
  Dio nell'uom crea di luce uno spirto,
  Che dovunque Dio s'alzi trasvola,
  Che l'abbraccia, che in lui tutto può.

Antichissima colpa ed oscura
  Dal felice cospetto del Padre
  Quell'altissima un dì creatura
  Discacciò, preda a vermi e dolor.
    Disputar colle belve la terra
  L'uom fu visto, alle belve agguagliato;
  Gli elementi gli mossero guerra,
  Nulla il vinse: egli grande era ancor.

Ma più grande il fe' guardo d'amore
  Ch'ei pentito osò volgere al cielo:
  Da quel guardo fu preso il Signore,
  Scese un giorno, e coll'uomo s'unì.
    Non fu tolta alla colpa ogni pena
  Per giudizio ineffabil del Santo,
  Ma la _coppa del duol_ fu ripiena
  Di quel Dio che coll'uomo patì.

Da quel giorno s'inchina al mortale
  Ogni mente che inchinisi a Dio,
  Perch'entrambe con palpito eguale
  Condivisero gaudio e martìr.
    Da quel giorno gli spirti del cielo,
  Cui straniera fu sempre sventura,
  Santa invidia portaro all'anelo
  Che per Dio può con gioia morir.

Dal suo abisso l'eterno perduto
  Leva il capo, e con perfido ghigno
  Grida:--Vieni, o tu forte caduto!
  A me vieni, io de' forti son re!
    E il fellon nega un Dio salvatore;
  Ma il mortale a quell'empio risponde:
  --Sento ignota virtù nel dolore,
  Ciò mi svela che il Provvido v'è!

Sì, v'è Dio, l'adorabile, il forte!
  Fatto l'uom a sua immagine avea:
  Ei dell'uom meritevol di morte
  Fessi immagine, e a sè il rïunì.
    Oh magnanimo, a tanta bassezza
  Sceso sei per restarne vicino!
  Più non nuoce, no, morte, se spezza
  L'incantesmo che a te ne rapì.

Oh mio Dio! più di morte, crudele
  È il dolor che dividemi il core,
  Ma il dolor convertì l'infedele,
  Anco i giusti migliora il dolor.
    Vero è il fatto, innegabil, tremendo:
  Non v'è in terra virtù senza pianto.
  Ecco il seno: ah! ch'io t'ami piangendo!
  Ecco il lacera, il lacera ancor!

Benchè al misero umano intelletto
  Sollevar non sia dato quel velo,
  Onde piace a colui ch'è perfetto
  Di sue vie le cagioni coprir,
    Pur traspar sapïenza divina,
  Tra la nube dell'alto mistero,
  In quel lutto che l'anime affina,
  In quel Dio che per noi vuol morir;

In quel nobile amor d'un fratello
  Che patisce per empi fratelli;
  In quel gran, di giustizia, modello
  Che ad un tempo è increato e mortal!
    In quel senno che sembra follia,
  Ed è stimolo a somme virtudi,
  Che qual ombra fugò idolatria,
  Che fra tutti i nemici preval!




LA CROCE.

          Confidite: ego vici mundum!
                (_Ioh_. c. 16.)


E chi ingannato non sariasi quando
  All'inesperto giovane intelletto
  Tal si volgea drappello venerando
  Per alta fama ed eloquente affetto,
  Che virtù promettendo, ed appellando
  A sublimanti indagini ogni petto,
  Dicea: «Siam nati a illuminar la terra,
  A tutte ipocrisie movendo guerra!»

Qual età vide mai zelo cotanto
  D'ardenti ingegni, or concitati all'ira
  Contro menzogna, or concitati al pianto
  Sulle stoltezze in che il mortal delira?
  Sì che spesso il lor dir quel grido santo
  Parea che il cielo a' suoi profeti ispira,
  Onde riscosse da letargo indegno,
  Movan le genti di giustizia al regno!

Tonerà in quanti secoli fien dati;
  Alla palestra degli spirti umani,
  Tonerà il giusto contro i danni oprati
  Da' fratelli perversi e dagl'insani;
  E quel tonar perenne i cor bennati
  Da ignobil opra tener può lontani,
  E più li infiamma od infiammar dovria
  A sacrifizi, a onore, a cortesia.

Ma sciagura sui popoli e sui regi
  Quando frammisti a nobili pensieri
  Potentissima scuola alza dispregi
  Sovra la fonte degli eterni veri!
  Sciagura sugli stessi animi egregi
  Che allor di luce esser vorrian forieri!
  Del vaneggiar d'illustre scuola tersi
  Arduo a loro medesmi è rimanersi.

Ed in simile tempo io son vissuto!
  Famosi audaci avean deriso l'are,
  E affascinata dallo scherno astuto
  Prendea quelli la turba a idolatrare;
  Bello parve ostentar disdegno arguto
  Verso chi preci a Cristo osasse alzare,
  E più d'un per viltà vituperava
  Quell'Evangel ch'ei pur nel cor portava,

Io dentro al cor portava l'Evangelo,
  Nè bestemmie contr'esso unqua avventai;
  Ma perchè s'irrideano e preci e zelo,
  Non curanza di Dio spesso mostrai,
  E agguagliato agli immemori del cielo,
  Plausi e piaceri e vanità anelai;
  E pur nell'alma ognor udia una voce,
  Che dicea: «Dove vai? Riedi alla Croce!

«Riedi alla Croce! mi dicea; sì sforza
  Calunnia indarno di tenerla a vile:
  La Croce sol gl'indegni fochi ammorza,
  La Croce sol fa l'uom grande e gentile,
  La Croce sol dà all'intelletto forza
  Di diventare all'Uomo Iddio simìle;
  Se ipocriti talor stanno a' suoi piedi,
  Non fuggirla perciò: gemine, e riedi!

«La Croce altro non è ch'alta dottrina
  Di generosi e giusti sacrifici;
  La forza d'affrontar doglie e rovina
  Per giovare a' tuoi cari e a' tuoi nemici;
  L'ardir congiunto ad amistà divina;
  La virtù che nel cielo ha sue radici.
  Chi per la Croce, ov'ei non sia demente,
  Meraviglia ed ossequio e amor non sente?

«E se tu vedi ciò ch'ell'è, se l'ami,
  Perchè di lei vilmente arrossirai?
  Perchè, se il travïato empia la chiami,
  All'impudente voce arriderai?
  Di lui spregia e compiangi i ghigni infami,
  Nè incodardir, sotto agli obbrobrii mai:
  Della Croce magnanimo seguace,
  Dimostra quanta in abbracciarla hai pace.

«Dimostra che la Croce a chi davvero
  Suoi pregi indaghi, scema ogni amarezza;
  Dimostra col tuo oprar, non esser vero
  Ch'ella guidi a torpore ed a fiacchezza;
  Dimostra che alto fa l'uman pensiero,
  Che a tutti i grandi e forti atti lo avvezza;
  Dimostra che se ride all'ignorante,
  Pur del nobil sapere è sempre amante!

«Pari ad ogni miglior vantata scuola
  La Croce insegna dignità ed amore;
  Ma in lei sol v'è possanza di parola
  Che inforzi, e persüada, e appuri il cuore;
  Unica le angosciate alme consola,
  Unica abbellir puote anco il dolore:
  Ogni scuola miglior tituba e illude,
  Dubbii ed error la Croce sola esclude».

Tal mi sonava in cor voce gagliarda,
  Or è gran tempo, e s'io non l'obbedìa,
  Del mio spirto esitanza era infingarda,
  E di rapidi, lieti anni malìa;
  La retta via scernendo, io la bugiarda
  Con secreti rimorsi ognor seguìa:
  Mesto or che tanto resistessi al vero,
  Miro la Croce--e in sue promesse io spero!




GLI ANGELI.

          Qui facis angelos tuos spiritus.
                          (_Ps_. 103).


Con un sol cenno, è ver, l'Onnipossente
  Può governar gl'innumerati mondi,
  Scevro d'ausilio di creata mente;

Ma più degno è di lui ch'ami e fecondi
  L'universo d'angelici Intelletti,
  Di cui l'opra sue grandi opre secondi.

Ei così volle, e spirti a lui soggetti
  Adempion suoi decreti in ogni loco,
  Quali a premiar, quali a punire eletti.

L'Angiol del Sol, da quel beante foco
  Ai circostanti globi è fatto legge,
  E della luce incantali col gioco.

Ed ogni astro ha uno spirito che il regge,
  Od hanne molti, giusta ch'ivi è bello
  Esser vario de' duci il santo gregge.

La nostra terra di sventure ostello,
  Ostello è pur di squadre celestiali,
  Onde scempio non facciane il rubello.

Per fraterna pietà si fean coll'ali
  Agli occhi vel, lunge l'acciar rotando
  Ai cacciati quaggiù primi mortali.

E d'Adamo fu l'Angiol, che allorquando
  Reo lo mirò--«Non disperar! gli disse,
  «L'Eterno puoi placar, te umilïando!»

Poscia ogni volta che la colpa afflisse
  Cuori che si pentiano, il Signor tosto
  Di consolarli ad uno spirto indisse.

Chi al fido Abramo che sul rogo ha posto
  Il caro figlio ed il coltel già snuda,
  La man rattiene? Un Cherubin nascosto.

E quando l'infelice Agar di cruda
  Sete col figlio langue entro il deserto,
  Dio fa che l'acque un Angiolo dischiuda.

De' dolci Genii ognor s'accrebbe il merto
  Di quest'esule argilla a giovamento,
  Per cui sapean che Cristo avria sofferto.

Noi vediam nel soave accorgimento
  Di Rafael (perchè Tobia giungesse
  D'ogni più cara brama al compimento)

L'amor de' nostri Genii: in lor le stesse
  Ardono industri fiamme generose
  Per l'alme peregrine a lor commesse.

E più lieti n'avvampan, dacchè impose
  L'Eterno a Gabriello il gran messaggio,
  E Maria «la tua ancella ecco!» rispose.

In quel bel dì le sfere tutte omaggio
  Le prestaro, e degli Angioli reìna
  Brillò una Donna di terren lignaggio!

Qual fu la gioia lor quando in meschina
  Stalla videro nato il Dio lattante
  Al sen della Mortal, fatta Divina!

Oh felice lo stuolo vigilante
  De' pastori che l'inno udiron primi,
  Nuncio alla terra del celeste Infante!

Godo in pensar che allor fra que' sublimi
  Angioli avevi loco, Angiolo mio,
  Tu che guidarmi or degna cura estimi.

Tu l'hai veduto quell'amante Iddio
  Pender bambin fra le materne braccia,
  E già per me il pregavi, e t'esaudìo!

E poi seguisti di Gesù ogni traccia
  Pel cammin della vita, e poi vedesti
  Sul fero legno sua languente faccia,

E di dolor sui falli miei piangesti!


II.

L'Angiolo! Oh amabil creatura! Un Ente
  Tutto bellezza, e intelligenza e amore,
  Che tutto legge nell'eternamente!

L'uom qual angiol saria se affrontatore
  Della sconfitta sua stato non fosse,
  Bandiera alzando contro al suo Fattore.

Ma il reo di sua stoltizia addolorasse,
  E lagrime spargendo si sommise,
  E Dio intese sue preci, e si commosse.

Del mortale a custodia un Angiol mise,
  Che lo guidi e consoli, e ognor ripeta:
  «Tieni a salute le pupille fise».

Dal giorno poi che nostra afflitta creta
  Iddio venne a vestire ed a noi diessi,
  Dolorando e morendo, esempio e meta,

Portando noi del divin sangue impressi
  Sulla fronte i caratteri possenti,
  Più invidia non ci fan gli Angioli istessi.

Angioli siam noi pur, benchè gementi
  In questo passeggier regno di morte:
  Gesù nobilitò nostri tormenti!

Perdermi ancor potrei; ma la mia sorte
  Fidata venne ad un guerrier del cielo:
  Ei mi regge e difende con man forte.

L'Angiol che per mio bene arde di zelo
  Amo, e cerco, ed invoco, e benedico,
  E pur di poco amarlo io mi querelo.

Ei fra' creati fu il mio primo amico!
  Il Genio che svolgea ne' miei prim'anni
  Del Bel l'amore, ond'oggi il cor nutrico!

Il confidente de' secreti affanni!
  L'incanto che i pensier m'ha raddolciti!
  Il braccio che strappommi a crudi inganni!

Oh tutti voi, che da dolor colpiti
  Gemete in questa valle, abbiate spene
  Ne' tutelari Spirti a voi largiti!

Io troppo spesso ad amistà terrene
  Volli appoggiarmi, ed eran pochi i fidi
  Che davver s'attristasser di mie pene.

I più m'amavan per sè stessi, e vidi
  Taluni rinnegarmi, e perfid'eco
  Far contra me di vil calunnia a' gridi.

Ed io, folle, piangea!--Ma quand'io meco
  Sentìa il celeste amico mio verace,
  L'angosciato mio core effondea seco,

Ed ei benigno v'istillava pace!


III.

Angiol mio, dove sei? Mai dal mio fianco
  Non ti partir, che s'appo me non t'odo,
  Tu sai quanto al ben far divenga io stanco.

Di vane inquïetudini mi rodo,
  Se a me incessantemente non favelli,
  E ai vili penso, e d'abborrirli godo.

Ottienmi ch'io perdonar sappia ai felli,
  Ed opri ognor secondo te, secondo
  L'orme de' miei più nobili fratelli.

Gareggia cogli altr'Angioli che al mondo
  Offron nelle guidate anime forti
  D'ardue virtù spettacolo giocondo.

Perchè ne' dì lunghissimi che assorti
  Vissi in prigion, mi sfavillò sì grande
  La dolce carità de' tuoi conforti?

Perchè tratto m'hai poscia infra ammirande
  Anime care, ond'una al guardo mio
  Raggi con te di Paradiso espande?

Perchè in me suscitasti alto desìo
  D'obbedire a quell'una, e perchè festi
  Ch'ella a me dir curasse: «Amiamo Iddio»?

Grazie, grazie, Angiol mio, de' manifesti
  Segni di fratellanza! ah sì, tu m'ami!
  Tu vuoi condurmi a giubili celesti!

Tu in guise inenarrabili mi chiami,
  Per me paventi della colpa i lutti,
  E mi sveli d'inferno i lacci infami.

Salve, bell'Angiol mio! salvete tutti,
  Angioli tutelanti l'universo,
  Perch'egli a Dio suprema gloria frutti!

Quanti siete v'imploro, a fin che immerso
  Non vada alcun d'infra gli amati miei
  Nella voragin dello stuol perverso!

E te precipuo invoco, Angiol, che sei
  Protettor delle belle Itale rive,
  Difendi il popol mio da influssi rei!

Tuoni del Campidoglio in sul declive
  Sì possente la voce della Chiesa,
  Che salvatrice a tutte genti arrive!

E la face crudel della contesa
  Fra le varie contrade Itale spegni,
  E ferva ognuna al comun bene intesa!

E dell'alma Penisola i bei regni
  Di dura signoria non giaccian preda,
  Ne' di plebei sovvertitori ingegni!

Ad ogni alta virtù l'Italo creda!
  Ogni grazia da Dio l'Italo speri!
  E credendo e sperando ami, e proceda

Alla conquista degli eterni veri.




LE CHIESE.

          Altaria tua! Domine virtutum.
                 (_Ps_. 83, p. 4 ).


Oh di preghiera e verità e conforto
  E sublimi pensieri amate case,
  Case di Dio! sin da' primi anni a voi
  Con rispettosa tenerezza il guardo
  Io rivolger godea, come a ricovro
  Di prole addolorata entro riposta
  D'ottimo padre stanza, a' filïali
  Lamenti sempre ascoltator benigno.

    Lunghe l'infanzia mia tenner vicende
  D'infermità e mestizia. A me d'intorno
  Giubilavano vispi e saltellanti,
  E di bellezza angelica festosi,
  I pargoletti di que' giorni, ed io,
  Nato robusto al par di lor, caduto
  In rio languor vedeami, ed in secreti
  Indicibili spasmi; e spesse volte
  Morte ponea sovra il mio crin l'artiglio,
  Ma per gioco ponealo, e mi sdegnava.
  Così che pur ne' dì quando men egro
  Io strascinava il corpicciuolo, e lieta
  La voce uscìa dalle mie smorte labbra,
  Tra i floridi compagni, ascosamente
  Spesso mie brevi gioie interrompea
  La pietà di mia fral, misera forza;
  Ed impeti frequenti allor d'angoscia
  Il petto mi premean, sicch'io fuggiva
  A nasconder mie lagrime solinghe;
  E quei che mi scopriano indi piangente
  Per ignota cagion, mi dicean pazzo.
    Salve, o gotici, begli archi del Tempio
  Che di Saluzzo è gloria! Archi, ove m'ebbi
  Alle mistiche fonti il nome caro
  D'un tra i vati gentili, onde graditi
  Sonaron carmi per le patrie valli.
  Palpiti d'esultanza erano i miei
  Quando me tenerello a quell'angusta
  Chiesa portava a' dì festivi il pio
  Braccio materno; e ricordanza vive
  In questo cor della speranza arcana
  Che molcea i mali miei, quando su quelle
  Antiche, venerande are il mio ciglio
  Supplicemente ricercava Iddio.
    E salve, o tempio di men nobil foggia,
  Ma parlante a me pur dolci memorie,
  In Pinerol, città seconda, ov'io
  Riposai le mie inferme ossa crescenti!
  Là nelle vespertine ombre, al chiarore
  Della lampada santa, io colla madre
  E col fratel pregava la pietosa
  Degli Angioli Regina e degli afflitti,
  Ed in secreto a lei mi cordogliava
  De' malefici influssi, onde a' miei nerbi
  Strazio era dato, ed al mio cor tristezza,
  Ed aïta io chiedeale, ovver la tomba.
  Ma l'infantil querela uscìa con sensi
  D'aumentata fiducia, e allevïarsi
  In me sentìa l'affanno, e sentia l'alma
  Di pensier fecondarmisi e d'amore.

    Nelle tue, Pinerolo, aure dilette
  L'adolescenza mia fu di soavi,
  Religïosi gaudii confortata;
  E indelebile è in me l'ora solenne,
  Quando, trepido il sen, mossi all'altare
  Tra drappelletto di fanciulli il grande
  Atto a compir, di confermar col proprio
  Conoscimento le promesse auguste,
  Che di virtù magnanima al battesmo
  Pronunciarono labbra altre per noi.

Oh nobil rito! oh santo olio! oh possente
  Grazia del Crisma! oh simboli che tanto
  A sublimi desiri alzan la mente!

Con pompa veneranda il Pastor santo
  Presentasi all'altare, e a lui corona
  Fan suoi pii Sacerdoti in aureo ammanto.

Celestiale armonia nel tempio suona
  Di cantici divoti, e di pietate
  Palpita il core a ogni gentil persona;

E più alle madri che nel vel celate
  Delle viscere lor sui cari frutti
  Tengono le pupille innamorate,

Scongiurando che a Dio s'elevin tutti.

«Re del ciel che noi madri volesti
  Di que' giovani spirti diletti,
  Nel dolore li abbiam benedetti
  Pria che i cigli schiudessero al dì;
    Nel dolore li abbiamo allattati,
  Custoditi li abbiam nel dolore:
  Ah, per essi t'offriamo, o Signore,
  Tutto ciò che nostr'alma patì!

Il tuo spirto divino discenda
  In que' teneri ingegni inesperti:
  Li fortifichi, li alzi, li accerti
  Della Croce per l'arduo cammin.
    Oggi intendano e intendan per sempre
  Che non nacquero a ignobile cura,
  Che son enti d'eccelsa natura,
  Che la palma celeste è lor fin!

Il tuo spirto divino addolcisca
  Que' germogli del sesso più forte:
  Non paventin perigli, nè morte,
  Ma li tempri alto senso d'amor!
    Il tuo spirto divino sostenga
  Que' germogli del sesso più amante:
  Sieno spose, o sien vergini sante,
  Ma in bell'opre virile abbian cor!

E delle accolte, lagrimose madri
  Col tacit'inno pe' figliuoli amati
  Il secreto consuona inno de' padri;

Sebbene i maschi petti ammaestrati
  Da esperïenza e fantasie più meste,
  Veggan su que' fanciulli or sì beati

Minacciose adunarsi, atre tempeste.

    «Giovin'alme, or v'assecura
      Quella pace che gustate
      E all'Altissimo giurate,
      Immutabil fedeltà:
    Ma non conscii voi tocca l'aurora
  D'un'età di prestigi e di guerra,
  Che vi chiama, vi sprona, v'afferra,
  Vi strascina, a qual meta non sa!

    Ah, noi pur dal Crisma santo
      Confermati esultavamo,
      E spogliar l'antico Adamo
      Era saldo in noi desir!
    Ma spuntato quel tempo tremendo
  Che i mortali a cimento conduce,
  Spesse volte falsissima luce
  In rei lacci ne fece languir.

    Più gagliardi, più assistiti
        Da invisibili portenti
        Voi non domino i cimenti,
        Voi più traggano a virtù:
    Una stirpe formate di prodi
  Che agli esempi vigliacchi s'involi,
  Che la Chiesa gemente consoli,
  Ch'altre stirpi consacri a Gesù»!

Mentre de' genitori i voti accesi
  Sorgono per la prole benedetta,
  Stanno i fanciulli all'alta pompa intesi,

E ciascun d'essi palpitando aspetta
  Lo Spirto Santo e la percossa, donde
  L'alma a patir per nobil opre è eletta.

All'unzïone, al tocco, alle profonde
  Del Vescovo parole, il giovin core
  Con proposti magnanimi risponde.

Mai paventato non avea il Signore,
  Come il paventa in quest'istante, e mai
  Non avea per Lui tanto arso d'amore!

Nessun dica al fanciul: «Tu obblïerai
  Questo gran dì»: più non possibil crede
  Volgere a colpa affascinati i rai:

Trasmutato a quel rito in uom si vede;
  Sdegna le vanità, sdegna i piaceri;
  Più non vuol che Speranza e Amore e Fede,

E benefici, puri, alti pensieri,
  E studi gravi, e faticante vita
  Pe' divini del Golgota sentieri!

Ah! benchè poi dopo cotanto ardita
  Dolce fidanza, a tempo non lontano
  Trascorra ov'a lui d'uopo è nova aïta,

Al Crisma santo ei no, non mosse invano:
  Però che in lui ritorna con possanza
  Questa voce secreta: «Io son cristiano»!

E ripiglia la Croce, e al ciel s'avanza.

                ~~~~~~~~~~

A me quella secreta, amabil voce
  Più nella giovinezza non diè posa,
  Sì che sovente alla gettata Croce
  Rivolsi la pupilla timorosa;
  E sebben mi paresse incarco atroce,
  La riportai con esultanza ascosa,
  Rammentando mia infanzia, quella Chiesa,
  E quel Crisma, e la possa indi in me scesa.

E qual fu lo splendor d'un altro giorno:
  Il giorno in cui di sè nutrimmi Iddio!
  Ah! non in tempio di gran pompa adorno
  Trarre allor mi fu dato al festin pio:
  Genitori e fratei piangeanmi intorno,
  E venne il Pan celeste al letto mio!
  E l'accolsi agognando inclita sorte
  Dopo la sovrastante ora di morte

Ma l'offerta ch'io pronto a Dio porgea,
  Non fu accettata, e lunghi dì ancor vissi!
  Oh! chi può dir con qual d'amore idea
  Morte sperando al Salvator m'unissi?
  Mille fïate poscia a me riedea
  La ricordanza di quel giorno, e dissi:
  «Deh, possa ancor con sì sublime amore,
  Come in quel dì, ricever io il Signore!»

Quindi appena sui piè mi ressi alquanto
  Dopo quel memorando atto divino,
  Mossi alla chiesa, e di dolcezza ho pianto,
  Ivi tornando al sovruman festino:
  E mi parea che con dolor più santo
  Io sopportassi l'egro mio destino,
  E che tutto il mio core arder dovesse
  In avvenir di quelle fiamme istesse.

L'ombra del tempio al giovinetto è invito
  A pensieri gentili ed elevati:
  Tacite preci, canto, augusto rito,
  Tutto ivi il trae da' ciechi impeti usati;
  Tutto l'inizia a pregiar l'uom, munito
  Di ragione e d'affetti alti ispirati;
  Santa filosofia quivi il matura
  Sì che in terra egli stampi orma secura.

Che se ignobile in terra orma sovente
  Stampa il mortal che pio fu giovanetto,
  Non è già perchè sia guida impotente
  Religïone a obbedïente petto,
  Ma perchè alla celeste Conducente
  Sveltosi l'uom, s'affida a novo affetto,
  E segue il proprio orgoglio e i vili esempi,
  E teme la beffarda ira degli empi.

Oh come lor beffarda ira scagliata
  Contro gli altari l'alma mia percosse!
  Ed, ahi! la prima voce scellerata,
  Che da innocente fede mi rimosse,
  Uscì da tal, che, dopo aver sacrata
  Sua vita al tempio, il divin giogo scosse!
  Quanto è alta luce pio, ver Sacerdote,
  Tant'è funesto mastro ogni Iscariote!

    D'inferno una smania
      Tormenta quel tristo,
      Che indegno consacra
      La coppa di Cristo,
      Che insegna il Vangelo
      Con labbro infedel;
        Che invidia de' laici
      Le vesti e la chioma,
      Che irato sogghigna
      Sui cenni di Roma,
      Che nutre eresia
      Mal cinta da vel.

    Ossesso quel petto
      Quïete non gode
      Se in alme innocenti
      Non getta sua frode,
      Se non avvelena
      Lor candida fè:
        Ei spera, involando
      Credenti al Signore,
      Estinguere il verme
      Che rodegli il core,
      E dirsi: «Per gli empi
      »Castigo non v'è».

Tal fu lo sciagurato, onde la prima
  Fïata io stupefatto e impaurito
  Intesi accenti di bestemmia astuti
  Contro a' misteri, dietro cui l'eterna
  Maestà del Signore all'uom traluce.
    Avess'io a quell'apostata strappata
  L'indegna larva! L'avess'io al cospetto
  De' giusti vilipeso! Io stoltamente
  Tacqui, e volsi nel cor le rie parole
  Dell'incarnato Sàtana, e sorrisi
  Al suo ingegnoso e perfido sorriso,
  E in forse stetti, fra i dettami austeri
  Da verità segnatimi, e i dettami
  Lieti e superbi del parlante serpe.
    Da quel funesto giorno io non potei,
  No, disamar le sante are paterne,
  Ma a quando a quando io le mirava, incerto
  Se venerar le dovess'io, siccome
  Ne' miei dì d'innocenza, o se più senno
  Fosse obblïarle o irriderle, e aver soli
  Idoli i miei voleri e il mio ardimento.
    Così varcai l'adolescenza, e gli anni
  Toccai di giovinezza, ebbro di studi
  E di speranza nelle forze innate
  Del mio altero intelletto. E pure i templi
  Secreto avean per me fascino sempre!
  E sovente io gettava i baldanzosi
  Libri, e fuggìa le argute, empie congreghe,
  Per raddurmi solingo e sconfortato
  Sotto i tuoi grandïosi archi vetusti,
  Lugdunense Basilica, ove i primi
  Apostoli di Gallia hanno sepolcro!
    Oh bella chiesa! Quante volte prono
  Colà pregando e meditando io piansi
  Le natìe abbandonate Itale sponde,
  E il focolar lontano, ove la madre
  Ed il padre e i fratelli erano assisi,
  E piansi in un mie tenebre, miei dubbi,
  Mie passïoni, ed il perduto Iddio!
    Perduto, no, per me non era! e il lume
  Di lui mi sfolgorava alcune volte
  Sì che sparìan le tenebre, e di novo
  Io mandava dal core inni di gioia.
    Ma tempi erano quei di non verace
  Filosofia, sulle rovine sorta
  Di molti altari, e sovra molto sangue;
  E la Gallica terra, infra sue pesti,
  Di sacerdoti rinnegati avanzo
  Chiudea velenosissimo; e i più feri,
  Più studïosi e scaltri eran nemici
  De' sacri templi, rïaperti allora,
  E dal Corso magnanimo scettrato
  Arditamente in onoranza posti.
    Un di que' Giudi inverecondi a' passi
  Miei s'attaccò: l'ornavan lusinghieri
  Eletti modi, e pronto ingegno, e il foco
  De' sottili motteggi scoppiettanti,
  E facile parola, e d'infiniti
  Libri conoscimento, e quell'audace
  Sentenzïar che sicuranza appare.
    Sommessa voce ripetea d'orecchio
  In orecchio: «Ei fu monaco»! E la macchia
  Sciagurata d'apostata sembrava
  Sedergli orrenda sulla calva fronte,
  E dir: «Nessun più sulla terra l'ami!»
  E nessun più l'amava, e nondimeno
  Ascondean tutti l'intimo ribrezzo,
  E cortesi accoglieanlo, e davan plauso
  Alla dolce arte della sua favella.
    Quella canizie al disonor devota
  Orror metteami e in un pietà. Più giorni
  L'esecrai, l'osservai, gli porsi ascolto
  Come a stupendo rettile, e gli chiusi
  I miei pensieri; indi scemò l'occulto
  Raccapriccio, e piegai più tollerante
  L'alma alle grazie di quel falso ingegno.
    Oh pe' giovani cuori alta sventura
  Lo scontrarsi in sagaci empi, che fama
  Di lunghi studi grandeggiar fa al guardo
  Dell'attonito volgo, e d'intelletti
  Che pur volgo non sono! Al rinnegato,
  Pur non amandol, mi parea di stima
  Ir debitor per l'inclite faville
  Del possente suo spirto, e palesava
  Ei di mia riverenza e d'amistade
  Gentil, singolar brama; e questa brama
  Era al mio stolto orgoglio esca gradita.
    Lunghe non fur tra noi le avvicendate
  Confidenze ed indagini, e m'invase
  Giusto corruccio, e da colui mi svelsi:
  Ma le illudenti sue dottrine, a guisa
  Di succhiante invisibile vampiro,
  Stavan su me, riedean cacciate, e furmi
  A tutti i giovanili anni tormento.

                ~~~~~~~~~~

Più vivo in me si raccendea l'amore
  Delle case di Dio, quando rividi,
  Bella Italia, il tuo sole animatore,
  E m'accolsero i cari Insubri lidi,
  Dove gli avi mostrar quanto al Signore
  Fosser devoti e a grande intento fidi;
  Tal sacra ergendo maestosa mole,
  Che a lodarla il mortal non ha parole.

Troppo ancora in Milan l'anima mia
  Tra giochi e alteri studii vaneggiava,
  E glorïosi amici e fama ambìa,
  Ed ogni dì più folli ombre afferrava.
  Ma pur di salutar malinconia
  Frequente un'ora i gaudii miei turbava,
  E al tempio allora io rivolgeva il piede,
  E in me scendea consolatrice fede.

E l'amato mio Foscolo infelice,
  Sebben lui fede ancor non consolasse,
  Talor volea con umile cervice
  Mescersi all'alme per cordoglio lasse,
  Che la bella de' cieli Imperadrice
  Imploravan che a lor grazia impetrasse;
  E quando al tempio a sera ei mi seguiva,
  Indi commosso e pensieroso usciva.

Oh quante volte insiem quella scalea
  Ascendemmo del duomo inosservati!
  Quante volte in quegli archi ei mi traea,
  E là susurravam detti pacati
  Sul beneficio d'ogni eccelsa idea,
  Sui vantaggi dell'are all'uom recati,
  Sulla filosofia maravigliosa
  Che della Chiesa in ogni rito è ascosa!

Oh allorquando vi penso, io spero ognora
  Che, pria di morte almen, quell'alto ingegno
  Avrà veduta la söave aurora
  Del promesso agli umani eterno regno!
  Spero che quella forte anima ancora
  Nodrito avrà del ciel desìo sì degno,
  Che quel Dio che sol vuole essere amato
  Avrà i tardi sospiri anco accettato!

Con reverenza visitava io pure
  Altre in Milano vetustissim'are:
  Quella ov'a Sant'Ambrogio ama sue cure
  Il buon Lombardo con fiducia alzare,
  Ed il sacel, dove Agostin le impure
  Fiamme alfin volle in sacra onda smorzare,
  E colà volgev'io nella mesta alma
  Sete di verità, sete di calma.

Ed in talun di quegli alberghi santi
  Una donna io vedea ch'erami stella;
  E a lei movendo i guardi miei tremanti,
  S'umilïava mia ragion rubella:
  Mi parea ch'a me un angiolo davanti
  Stesse per me pregando, e allora in quella
  Amica del Signor ponendo io speme,
  «Ah sì, diceva, in ciel vivremo insieme!»

Ma de' templi alla mistica dolcezza
  Vinto non era appien l'orgoglio mio:
  Il passo indi io traea con leggerezza,
  E i gravi intenti rimettea in obblio:
  Rossor prendeami appo colui che sprezza
  Chi, pari al volgo, osa implorare Iddio:
  Io mi volgeva a Dio, ma come Piero,
  Interrogato, ahi! rinnegava il vero!

E poi non come Piero io mi pentiva
  Con dïuturno, generoso pianto;
  Incostante nodrìa fede mal viva,
  E a guisa d'infedele oprava intanto:
  Allor fu che la folgor mi colpiva,
  E ogni mortal mio giubilo andò franto,
  E in man mi vidi d'avversario forte,
  Me condannante a duri ceppi o morte.

Oh lunghi di catene e d'infiniti
  Strazi del core inenarrabili anni!
  Ed oh! com'anco in giorni sì abborriti
  Mia fantasia godea sciogliere i vanni,
  E fingersi ogni sera entro i graditi
  Templi, ed ivi esalar gli acerbi affanni!
  Poche amate persone e i patrii altari
  Erano allora i miei pensier più cari!

      Oh quai mi parver secoli
        Que' primi anni di duolo,
        In che fra mura squallide
        Vissi cruciato e solo!

      Nè mai con altri supplici
        Sorgea la prece mia,
        Ed il desìo del tempio
        La pace a me rapìa!

      Mi si pingeano i fervidi
        Religïosi incanti,
        Le grazie che sfavillano
        D'in sugli altari santi:

      E di Davidde i gemiti,
        E gli avvivanti lumi,
        E le armonie dell'organo,
        E i mistici profumi,

      E l'ineffabil agape,
        Ove il Signore istesso
        Pasce e solleva ad inclite
        Speranze l'uomo oppresso.

      Allor la vil perfidia
        Del mondo io ricordando,
        Dare ai profani gioliti
        Giurava eterno bando,

      E con insonni pàlpebre,
        E con preghiera accesa
        Chiedea versar mie lagrime
        Ancora entro una chiesa.

      Mi sovvenian le placide,
        Ombre de' monasteri,
        E le velate vergini,
        Ed i romiti austeri:

      E tormentosa invidia
        Prendeami di que' petti
        Ch'appo gli altari effondere
        Doglia potean e affetti.

      Ma in quella mia nel carcere
        Brama de' sacri ostelli,
        Söavi sensi teneri
        Pur si mescean novelli.

      Rendeva al Cielo io grazie
        Che i genitori amati
        Piangere almen potessero
        Anzi all'altar prostrati.

      Anzi all'altar che ai miseri
        Sol può istillar virtute,
        Che rïalzar può l'anime
        Da angoscia più abbattute!

                ~~~~~~~~~~

Un giorno alfine, oh fortunato giorno!
  Nunzio ne venne che sariane schiuso
  Della comun preghiera ivi il soggiorno:

E tratto per brev'ora allor dal chiuso,
  Rividi il tabernacolo, ove alberga
  Colui che in ciel di gloria è circonfuso.

Tempio quello non è ch'ardito s'erga
  Sovra eccelse colonne, e in maraviglia,
  Quasi reggia celeste, i cuori immerga.

Poco più che a magione umìl somiglia,
  E pur ivi m'invase quel tremore
  Che per solenne ossequio all'uom s'appiglia;

E per quell'ara palpitai d'amore,
  Come mai palpitato io non avea,
  E in ver sentii ch'ivi sedea il Signore!

Brev'ora fu, ma pure indi io sorgea
  Trasmutato in altr'uom, portando in seno
  Il Salvator che i mesti accoglie e bea.

E tale in que' momenti era il baleno
  Della luce divina in me raggiante,
  Che il patir mi parèa di gioia pieno,

E leve il ferro mi parea alle piante.

                ~~~~~~~~~~

Oh di Spielbergo semplice chiesuola,
  Ove non s'alzan preci altre giammai,
  Che del mortal che cingesivi la stola,
  E di viventi infra catene e guai,
  Ah, in te risplende pur Quei che consola!
  Quei, che del fiacco non respinge i lai!
  Quei, che l'amaro calice accettando,
  Com'uomo il rimovea raccapricciando!

Con qual desìo la settima festiva
  Aurora io nel mio carcere attendea!
  Per sei giorni in mestizia illanguidiva,
  O la mente pensosa egra fervea,
  E talor preda sì di larve giva,
  Che il lume di ragion perder temea:
  In quell'ore io talvolta Iddio cercava,
  E, inorridisco in dirlo! io nol trovava.

Ma il giorno del Signor rivedea alfine,
  E mettea lieto suon la pia campana,
  E a söavi pensier l'alme fea chine,
  E a ricordanze dell'età lontana:
  Potenze inespressibili, divine
  Scemar parean l'orror della mia tana,
  E a me, come a fanciul, batteva il petto
  Di quel festivo bronzo al suon diletto.

Poi tutte disparian mie cure atroci
  Quando il pietoso sgherro aprìa le porte,
  E de' compagni mi giungean le voci,
  E la imperante seguivam coorte;
  Gli avvinti si porgean cenni veloci
  Di costante amistà nell'aspra sorte;
  Ma non a tutti amici ivi era dato
  Incontrarsi, parlar, pregare allato.

Sempre, sempre novella, alta esultanza
  Il commosso m'invase animo, quando
  In quell'incolta ma pur sacra stanza
  Posi il piè, mie catene strascinando,
  E in simbolica vidi umil sembianza
  Suoi sfolgoranti rai Gesù ammantando
  Benedirci, e per noi con inesausto
  Amore offrirsi al Padre in olocausto.

Colà il Signor mi favellava al core,
  E la sua voce somigliava a quella
  D'amorevole, ansante genitore
  Che a sè un figliuolo sconsolato appella,
  E «Disgombra gli dite, ogni timore
  »Che mai mia tenerezza io da te svella!
  »Veggio che disamar tu me non sai,
  »E ciò che indi tu vuoi, tutto otterrai!»

Ei mi diceva inoltre:--«Io t'ho punito
  »Non già per rabbia onde avvampar non soglio,
  »Ma perchè il prego mio non era udito,
  »E sì correvi per le vie d'orgoglio,
  »Che obblïato me avresti, e lui seguìto
  »Che l'alme adesca all'eternal cordoglio:
  »Con forte piglio il correr tuo rattenni,
  »Ma t'amai, t'amo, e per salvarti io venni!»

Io mi gettava allora a' piedi suoi
  Con dolcezza ineffabile, e piangeva,
  E sclamava: «Signor, fa ciò che vuoi
  »Di questo figlio della debol Eva!»
  »Sordo vissi, pur troppo, a' cenni tuoi,
  »Ma tua incorante voce or mi solleva:
  »Nulla sperar dovrei, ma poichè m'ami,
  »Un don ti chieggo ancor--ch'io ti rïami!»

E poi prendea fiducia, e proseguìa
  A lui tutti schiudendo i miei desiri:
  Lo supplicava per la madre mia
  Che sparso avea per me tanti sospiri!
  Pel dolce padre calde preci offrìa!
  Per tutti quegli amati onde i martìri
  M'eran del martìr mio più dolorosi,
  E ch'io tanto di me sapea bramosi!

  Del Moravo castello umil tempio,
    Quante grazie ti debbo soavi!
    Il mio spirto pöetico alzavi
    Dai terreni, opprimenti dolor.
      Io sentiva entro te que' dolori,
    Ma diversi, ma misti a contento:
    Io chiedea raddoppiato tormento,
    Purchè Dio m'addoppiasse l'amor.

  Io il disprezzo acquistava de' ferri,
      Ma non più quel disprezzo superbo
      Che del vinto fa l'animo acerbo
      Contro quei che nel lutto il gettàr.
        Io sperava, io credea che i vincenti
      M'assegnasser destin sì tremendo,
      Non vil odio, ma sol rivolgendo
      Di giustizia rigor salutar.

  Io dicea che se in pugno tenuto
    Uno scettro in que' giorni avess'io,
    Gli avversanti dell'animo mio
    Con isdegno atterrati avrei pur:
      E scernea che son fremiti ingiusti
    Que' dell'uom che da forti domato,
    Non ripensa ch'ei forza ha sfidato,
    Che d'un dritto essi i vindici fur.

  Compiangea il fato mio, ma pensando
    Qual dover mosse i giudici miei:
    Ma pensando che in ciel li vedrei
    S'io perdon ritrovava al fallir.
      E di grazia per me sospiroso,
    Supplicava ogni grazia per essi,
    Presentendo i reciproci amplessi
    Là dov'ira non puossi nodrir.

  Della chiesuola de' prigioni uscito,
    Io ritornava entro mia mesta cella
    Col sen da mille affetti intenerito,
    Con fantasia più generosa e bella:
    L'ineffabil poter del santo rito
    Avermi parea dato alma novella:
    Ed intero quel dì lieto sciogliea
    Di David gl'inni, ed inni altri tessea.

  Oh facoltà di poëtar gioconda,
    Ma più negli anni orribili del lutto,
    Quando forza divina il core inonda
    E d'eccelsi pensier lo infiamma tutto!
    Quando nell'uom tal grazia sovrabbonda
    Che a benedir sue croci indi è condutto!
    Face di poesia! senza una chiesa,
    No, non saresti in me rimasta accesa!

  E se tal possa amabil dell'ingegno
    In me si fosse per dolore estinta,
    Languito avrei d'ira e superbia pregno,
    O l'alma a vil furor sariasi spinta:
    Della vita un frenetico disdegno
    Spesso prendeami in tanti mali avvinta,
    Poi la luce de' sacri inni tornando,
    Io riponea l'empio disdegno in bando.

  Il mortal che in mestizia s'inabissa,
    E fero soffre ineluttabil danno,
    Sempre in oggetti d'ira il guardo affissa;
    Ogni umano gli par vile o tiranno;
    L'altrui virtù al suo torbo occhio s'ecclissa;
    In tutti sogna i benefizi inganno;
    E fraterna pietà posta in obblio,
    Disama e niega e maledice Iddio.

  Filosofar s'immagina il fremente
    Calunnïando il mondo e il Créatore;
    Ma chiudendo a' pensieri alti la mente
    Tutto mira a traverso empio livore,
    Bugiarda estima ogni men atra lente;
    Satana è il suo maestro e il suo autore;
    Armi date e coraggio a quell'ossesso,
    Ed eccol trucidare altri o sè stesso.

  Vicino a quella infame insania giacqui
    Più d'una volta a' giorni incarcerati;
    Ed allor tetramente mi compiacqui
    Ricordando que' libri sciagurati,
    Che nell'audace secolo in cui nacqui
    Plausi a ferocia e suicidio han dati,
    E col velen de' rei volumi in petto,
    Volvea il fin dell'apostol maladetto.

  Grazie, chiesuola, a' prigionieri amica!
    Da te emanava inenarrato incanto!
    Da te riedea la mia fiducia antica
    Nell'assistenza del tre volte Santo!
    In te il perdon non mi costò fatica!
    In te d'amore e di dolcezza ho pianto!
    In te ne' tristi dì ripigliai lena,
    E sino al termin sopportai mia pena!

  Improvvisa comparve un'aurora
    Che distinguer dall'altre non seppi,
    E la sera ivan sciolti i miei ceppi!
    Ed uscii dall'orrendo castel!
      Del decennio l'angoscia mortale
    Un istante, un accento avea sgombra:
    Dalla fossa qual reduce un'ombra,
    Mi stupìan terra ed uomini e ciel.

  Traversai valli e balze straniere,
    M'avvïai della patria a' bei lidi,
    L'Alpe ascesi, ed oh gioia! rividi
    La natíva penisola alfin.
      Al dolcissimo letto del padre
    Egro giunsi, ma giunsi felice:
    Lui rividi e la mia genitrice;
    Tra lor braccia mie pene avean fin!

                ~~~~~~~~~~

Ahi! nuove, pene sempre cingon l'uomo,
  Bench'ei talvolta in impeto giulivo
  Tutte calamità creda aver domo!

Piansi più cuori amati onde me privo
  Gli strali avean d'inesorata morte,
  E più d'un ch'io lasciato avea captivo!

Allegrar mi volea della mia sorte,
  Ma spesso in cupo involontario duolo
  Mie deboli potenze ivano assorte.

Ciò ch'io patissi, Iddio conosce solo,
  La mente rivolgendo a tanti cari
  Del cui lungo martir non mi consolo!

Il mondo mi dicea! «Se ancora impari
  Ad ambir le mie feste e i miei sorrisi,
  Sollevati saran tuoi giorni amari».

Ma indarno sovra lui le ciglia affisi:
  Ei più non mi rendea que' dì lontani
  Ch'io con altre dolci alme avea divisi!

Gratitudin destavanmi gli umani
  Che generosi mi plaudeano intorno,
  Ma i plausi lor pur rïuscianmi vani.

In sì frequente di dolor ritorno,
  Il loco ove ogni dì forza racquisto
  È quel dove le sante are han soggiorno:

Ogni mattin là prono a' piè di Cristo
  Breve, benefic'ora io volger amo,
  Ed esco allor più dolcemente tristo,

E conformarmi al divin cenno io bramo.

    «Entro i templi, pari al volgo,
      Di prostrarti non vergogni?
      Lascia, stolto, i vieti sogni:
      Sol ne' sensi è verità.
        Pari a noi, sii glorïosa
      Del tuo secolo facella:
      Al pensar de' forti appella
      La crescente umanità».

«Al pensare de' forti l'appello;
  Forti son que' che regge l'Eterno:
  Molti errori nel volgo discerno,
  Ma non quando umil viene all'altar;
    Ma non quando suoi falli ripensa;
  Ma non quando li lava col pianto;
  Ma non quando de' Santi nel Santo
  Alza i lumi, e lo vuol seguitar».

    «D'un Iddio pur si favelli;
      Ma di templi, ma di riti,
      Ma di spiriti contriti
      Fastidito è il pensator.
        Basta a gloria delle genti
      Predicar virtù civile,
      Maledir ogni opra vile,
      Intimar fraterno amor».

«Ch'altro grida la voce dell'Ara,
  Che civili, fraterne virtuti?
  Fiacchi sono del senno gli aiuti,
  Se l'Eterno virtù non impon.
    D'uomo il senno ch'a Dio non s'eleva
  Con qual dritto imporrà sacrifici?
  Senza Dio l'uom ne' giorni infelici
  Ruba, insidia, trucida a ragion».

    «Se adorar si vuole un Nume,
      Sieno semplici omai l'are;
      Vane pompe ad esecrare
      Ne consiglia l'Evangel:
        Volgi l'alma a culto novo;
      Il vetusto s'abbandoni:
      Non più incensi, effigie, suoni;
      Ma qui l'uom, là il Re del ciel».

«Sventurati! v'abbagliano l'ire;
  Gl'intelletti ad amore schiudete,
  E virtù e verità scorgerete
  Nelle pompe che innalzano il cor:
    Non son vane se non pel fremente
  Che lor sacra potenza dileggia,
  Che il suo rigido spirto vagheggia
  Non il bel, non Iddio, non l'amor!»

    «Chi son quegl'iniqui
      Che parlan di Dio?
      Chi sei che linguaggio
      Usurpi d'uom pio?
      Dai ceppi in che fosti
      Sol frode provien.
        Da noi t'allontana
      Ch'a Dio, a Sacerdoti
      Vivemmo fedeli
      Dagli anni remoti,
      Mentr'empie covavi
      Dubbianze nel sen!»

                ~~~~~~~~~~

«Felici voi che al lume eterno ingrati
  Non foste mai, siccome questo insano!
  Ma nulla tolgo a voi, se ardisco alzati
  Tener gli affetti al Salvator Sovrano.
  I templi non a soli intemerati
  S'apron, ma accolgon pure il pubblicano:
  Di voi, di me pietà prenda il Signore,
  Ed in noi colla fede istilli amore!»




LE PROCESSIONI.

        Vexilla Regis prodeunt.
            (_Eccl. hymn_.).


      Dolce è l'aspetto
        De' templi santi,
        Dove tra faci
        Sfolgoreggianti,
        Dove tra incensi,
        Dove tra canti
        Di Dio grandeggia
        La maestà;

        Dove al mortale
      Le sacre mura
      Tolgono il resto
      Della natura,
      Dove ogni oggetto
      Ch'ei raffigura
      Gli dice: «Adora,
      L'Eterno è là!»

Nondimeno allorquando dal tempio
  Uscir vedesi l'Onnipotente,
  Tra le mani d'un debil vivente,
  Pe' sentieri che tutti calchiam,
    Pare a noi che vieppiù ci sorrida,
  Che vieppiù ci si faccia fratello:
  Per pregarlo un impulso novello,
  Una nova speranza sentiam.

Egli è il Re che diffondersi brama,
  Che pacifico vien dalla reggia,
  Che fra i sudditi amati passeggia,
  Che lor volge parole d'amor:
    Egli è il padre che visita i figli,
  Che s'appressa a ciascun de' lor petti,
  Che lor mostra quant'ei si diletti
  Di cercarli, di starsi fra lor.

Oh nel moltiplicar tuoi benefici,
  Ricca d'industrie amabili e sublimi,
  Religïon che a' tuoi sinceri amici
  Con sì söavi grazie amore esprimi!
  Religïon, che pur ne' tuoi nemici
  A lor dispetto meraviglia imprimi!
  Religïon d'imperscrutati veri,
  Bella in tuoi grandi lampi e in tuoi misteri!

Splendono innumerati i santi modi
  Con che rammenti agli uomini il Signore,
  Con che il Signor medesmo offerir godi
  Alla vista de' popoli ed al core;
  A te non basta in mezzo a preci e lodi
  Sull'ara alzar la diva Ostia d'amore;
  Fuor de' delubri, tu la traggi, e in pie
  Feste l'elèvi per le dense vie.

Perchè iroso talun le venerande
  Processioni con ribrezzo guata?
  Perchè immagina ei tutta in miserande
  Cure avvolta la turba ivi adunata?
  In ogni loco, ottusa al Bello, al Grande
  Langue, è ver, più d'un'alma sciagurata,
  Ma gente è pur che il Grande, il Bello ancora
  Sente con forza, e, quando sente, adora.
      Alme sono, in cui ragione
        Ed amante fantasia
        Tal serbarono armonia
        Che abbellisce ogni pensier:
          Chi ragion vuol tutta gelo
        Senza slanci, senza affetto,
        Tarpa l'ali all'intelletto,
        Non s'innalza fino al ver.

      Tutto Ciò che santo brilla,
        Che divelle dalla creta,
        Che solleva ad alta meta,
        Dobbiam credere ed amar:
          D'infelici sprezzatori
        Non confondaci lo scherno:
        Vile sforzo è dell'inferno
        ogni cosa dissacrar.

      Quali volge a noi la Chiesa
        Rimembranze in tutti riti?
        Son materni, dolci inviti
        A speranza ed a fervor.
          Il Signor quando discende,
        Quando incede in mezzo a noi,
        Chiede amore a' figli suoi,
        Chiede e in un largisce amor.

Indelebil mi sei, giorno lontano
  Allor che in giovenili anni a me stanza
  Era söave lido oltramontano:

Cessava la sacrilega burbanza
  Dalla falsa republica ostentata
  Contro la dolce degli altar possanza;

E l'ardito mortal che, rovesciata
  La licenza volgar, lo scettro prese,
  Volle che laude fosse a Dio ridata.

Da lungo tempo augusta dalle chiese
  Pompa uscita non era d'alternanti
  Supplici turbe a fervid'inni intese,

Ricordavano solo alcuni santi
  Vecchi le amate feste, ove il Signore
  Passeggiava cogli uomini preganti.

Di repente riviver lo splendore
  Ecco di quelle feste a' Franchi lidi,
  Ad un cenno del Corso Imperadore.

E con gara magnifica allor vidi
  Il popolo esultar, che finalmente
  Fosser compressi di bestemmia i gridi:
E la città del Rodano opulente
  Sfoggiò tappeti e drappi ed archi e troni
  Al quaggiù ridisceso Onnipotente.

Gioiva la caterva udendo i buoni
  Racconti de' vegliardi, ed esclamava:
  «Di novo esser del ciel vogliam campioni!»

Intanto ognun con dignità n'andava
  Qua e là per le strade brulicando,
  O a' pensili balconi susurrava,

Lo spettacol santissimo aspettando.

                ~~~~~~~~~~

Del cannone il fragor nuncio prorompe,
  E da ogni parte ecco seguir silenzio;
  La procedente pompa in quell'istante
  Prese le mosse avea del tempio. E oh quale
  In tutta quella turba apparìa senso
  Misto di gaudio, di stupor, d'ossequio,
  Di terror sacro! E nel quadrivio tutti
  Protendeano la testa, impazïenti
  D'appagar le pupille in quel sublime
  Intervenir del Re dell'universo
  Tra le infelici vie che de' mortali
  Cingon le case!

         Il cinguettìo s'andava
  A poco a poco intorno rïalzando,
  Sin che ad un capo della via rifulse
  La prima Croce, e la seguia drappello
  Di devoti cantanti. Allor di novo
  Regnò silenzio. A quella prima Croce
  Ed al suo stuolo, stuoli altri seguìro,
  Con altre Croci ed elevate insegne,
  E varii ammanti, onde scerneansi varie
  Affratellanze di civili uffici
  E di sacerdotali. Inteneriva
  Quell'ineffabil mistica armonia
  Degli aspetti, moltiplici, e dell'inno
  Da tante bocche e tanti cuor sonante,
  E del brillar dell'infinite faci,
  Il pio simboleggianti amor ridesto.

    Bello il mirar là sovra antiche gote
  Lagrime di piacer! Là, sovra gote
  Di dolci verginelle e di lor madri
  Lagrime d'agitate alme, ferventi
  Di carità reciproca e di gioia!
  E là l'ansante genitrice in alto
  Il suo bimbo elevar, sì ch'egli scorga
  La maestà del rito, ed insegnargli
  A riportar la tenera manina
  Sulla fronte e sul petto e sulle spalle,
  Balbettando la trina alma parola,
  Che de' cattolici è gloria e salute!

    Poi tragittate le abbondanti schiere
  Che annunciavan l'Altissimo, ecco un nembo
  Di timïàmi, e fra quel nembo pria
  Vago drappello d'angioli incensanti,
  E fiori per la sacra aura spargenti;
  Indi--oh spavento! oh amore!--indi Colui
  Che la terra creò, che creò i cieli,
  Che l'uom creò, che all'uom s'unì, e divisa
  Dell'uom l'ambascia, il consolò e redense!

    A cotal vista l'adorante folla
  Genuflessa cadeva, ed i singhiozzi
  Udii di molti che dicean: «Signore,
  »Pietà di me che te cotanto offesi,
  Ed ammenda desìo!»

              --Stava fra i mille
  Colà prostrato un giovane infelice,
  Ch'empio non era stato, e sempre in core
  D'amor favilla avea per Dio nodrita,
  Ma pur sovente dal demòn superbo
  Delle dubbiezze invaso avea lo spirto.
  E certo le dubbiezze eran flagello
  Da Dio permesso, perchè umìl non era
  Di quel giovin lo spirto, e si credea
  D'altissima natura, atto all'acquisto
  D'ogni saper cui non s'aderge il volgo;
  E lungh'ore ogni dì sedea solingo
  Fra libri ottimi e pessimi, e scrutava
  La verità--dimenticando spesso
  D'invocarla dal ciel. Ma in quel gran giorno
  Dell'adorabil pompa, in quel momento
  Che a mille a mille si prostràr gli astanti,
  Ed anch'egli prostrassi; il giovin, pieno
  Poco prima di tenebre, una luce
  Vide novella, e umilïò l'altero
  Intelletto con gioia, e senza orgoglio
  Fu per più giorni e immacolato e forte.

    E quando quell'audace irrequïeto
  Tornava a' suoi deliri, investigando
  Con indagin profana alti misteri,
  Scontento si sentiva e sen dolea;
  Ed in sè di quel giorno Lugdunense
  La ricordanza ridestava, in cui
  S'era con fede innanzi a Dio gettato;
  E tale avventurosa ricordanza
  Lui consolava, e gli rendea sovente,
  Od accresceagli della fede il raggio!

                ~~~~~~~~~~

V'amo, o Processïoni! e v'amo tutte,
  Pubbliche preci dalla Chiesa alzate
  Ad inforzarci in perigliose lutte!

Io son quell'un, che da dubbiezze ingrate
  Afflitto in gioventù, pur vi cercai,
  Ed hovvi schiettamente indi onorate.

E non sol nelle feste, ove, i suoi rai
  Nascondendo, intervien l'Ostia divina,
  D'indicibil dolcezza io m'esaltai;

Ch'ovunque l'uom pregando pellegrina
  Affratellato al suo simìle e canta,
  Sento un poter che a Dio mi ravvicina.

Quant'amo l'adunanza umile e santa
  De' confidenti nell'amor di Quello
  Che di bei fiori le convalli ammanta!

Congregati alle miti aure d'un bello
  Mattin di maggio, in copia anzi la chiesa
  Ecco stan villanel con villanello.
Ed ecco, il piede innoltran per la scesa
  Giovani donne, e nel tugurio resta
  L'avola antica alle faccende intesa.

Ed il sacro Pastor move la festa,
  Guidando i parrocchiani in mezzo ai prati,
  E in mezzo a' campi e in mezzo alla foresta.

Mirano con dolcezza i germogliati
  Frutti di quel terreno, e pel ricolto
  Litanïando invocano i Bëati;

E il passegger da lunge dando ascolto
  Alla rustica prece, si commove,
  Ed anch'egli a pregar sentesi volto,

E forse da mal opra indi si move.

                ~~~~~~~~~~

    Udran certo la prece devota
      I Bëati che sono appo Dio;
      L'udrà l'Angel del bosco e del rio,
      L'udrà l'Angel del monte e del pian;
        E le debili umane parole
      Commutando in concento divino,
      Le alzeran fino all'Unico-Trino,
      E felice la messe otterran.

    Ma se pur le parole dell'uomo
      In concento divin commutate
      Al Signor non salissero grate,
      E vibrasse tremendo flagel,
        La preghiera che alzaro i credenti
      Infeconda giammai non si fora,
      Sempre i cor la preghiera migliora,
      Sempre l'uom riconcilia col ciel.

E dopo l'anno in cui sole o procella
  Di frutti la campagna han desertato,
  Riedono i contadini in la novella
  Stagion di maggio al supplicare usato.
  Di sue peccata ognun castigo appella
  L'arsura o i nembi del trist'anno andato;
  Ognun con penitenza più sincera
  Da Dio depreca tai sciagure, e spera.

Venga a que' giorni il vate ed il pittore
  Sulla bella collina d'Eridàno,
  E contempli quel quadro incantatore
  Cui son limite l'alpi da lontano.
  Di bellezza uno spirito e d'amore
  Diffuso è là sui monti, e là sul piano,
  E qui sui poggi, e sui due fiumi, donde
  Accarezzan Taurin le amabil onde.

Il vate ed il pittor vedrà un incanto;
  A sì bel quadro unirsi novo ancora:
  Escon le forosette in bianco ammanto
  Da diversi tuguri anzi all'aurora,
  Ed affrettano il passo al loco santo,
  Ove la campanetta suona l'or;
  Passar indi tra questo albero e quello
  Vedesi colla Croce il pio drappello.

Pingetemi raggiante dall'Empiro
  Degli Angiol la Regina che sorride:
  Dicesi che talor nel sacro giro
  Delle Rogazïoni alcun lei vide;
  Dicesi che commossa dal sospiro
  Di quell'anime semplici a lei fide,
  Col divin Figlio i campi benedisse,
  Nè gragnuola per molti anni li afflisse.

                ~~~~~~~~~~

    E belle son le supplici
      Pompe di penitenza in alto lutto,
      Quando da morbo orribile
      A gran terrore un popolo è condutto.

  Per alcun tempo attonite
  Portano le cittadi il flagel rio,
  Indi, poichè ogni provvida
  Arte inutile appar, volgonsi a Dio.

    Ed allor sorgon uomini
  Per eloquenza e santo cor sublimi,
  E con ardir magnanimo
  Rinfacciano lor colpe ai grandi e agl'imi.

    Della rampogna ridere
  Vorrìa il perverso, e già il malor lo afferra:
  Jeri con vil tripudio
  Opprimea l'innocenza, oggi è sotterra.

    Prendon la Croce gli umili,
  E più d'un già superbo anche la prende,
  E il penitente cantico
  Da migliaia di cuori al cielo ascende.

    Religïon fortifica
  Gli animi che depressi avea paura,
  E quindi all'aer malefico
  Più robusta resiste anco natura.

    Religïon le torbide
  Coscïenze deterge, indi le calma,
  E più efficaci i farmachi
  Opran nell'uom, qualor pacata è l'alma.

    Accumular prodigii
  Potria certo il Signor, ma senza questi
  Pur con sue leggi solite
  Sana e protegge chi a ben far si desti.

    Il penitente popolo
  Dopo le preci meno ismorto riede,
  E più costante esercita
  Sua carità, perchè doppiata ha fede.

                ~~~~~~~~~~

Ed allor men sovente abbandonati
  Van gli egri da' famigli e da congiunti;
  E più d'un egro che di duol perito
  Fora per l'abbandon, s'altri l'aiuta,
  Forze ritrova, e più del morbo i dardi
  A lui non son mortiferi. In tal guisa
  Scema la strage a poco a poco, e cessa.

    Ah! in questi miseri anni Europa invasa
  Dall'indica per l'aer corrente lue,
  Quanta per ogni loco alzar dee lode
  A te, Religion! Dove i più ardenti
  Soccorritori delle inferme turbe?
  Eran color che a beneficio spinti
  Venìan da fede! Eran le pie fanciulle
  Vincolate da voto a farsi ovunque
  Ancelle de' languenti! Eran dell'are
  Degni ministri! Erano illustri o scuri
  Concittadini che schernir solea
  La vigliacca empietà, perchè prostesi
  Sovente all'are onde traean virtude!
  E te fra tanti ardimentosi egregi,
  Ottogenario Vescovo, annovrava
  La nostra Cuneo dianzi, a' più tremendi
  Lunghi giorni di morte e di spavento!

    Te col drappello de' tuoi forti amici
  Cingeano indarno gli ululi codardi,
  E i turpi esempli di color che aïta
  Negavano a' giacenti! Impallidìa,
  Ma per alta pietà, non per paura
  La vostra fronte, ed al pallor gentile
  Succedea sulle guance il nobil foco
  Della vergogna per l'altrui fiacchezza.

    E quando truce cova, e già scoppiando
  Va in queste Taurinensi aure la lue,
  Chi a' bisogni provvede e rischi affronta,
  E sprona, e gare generose incìta?
  Alme prodi son desse, a cui ben nota
  Religion senno e costanza infonde!
  E fra tali, io con giubilo un amico
  Vidi primo scagliarsi all'ardue cure
  Che salvaron la patria; e fra i gagliardi
  Che il seguitavan, godo altri a me cari
  Scorgere e benedire, e vieppiù amarli!

                ~~~~~~~~~~

    Ma il dolor pur rammentiamo
      D'altre turbe supplicanti:
      Stirpe misera d'Adamo,
      Numerar chi può tuoi pianti?

                ~~~~~~~~~~

        Più d'una volta
          Furon vedute
          Disperar quasi
          Della salute
          Assedïate
          Degne città.

          L'oste che i muri
        Ivi circonda;
        Desolò questa
        E quella sponda;
        Scevra si vanta
        D'ogni pietà.

      Pubbliche preci
        La Chiesa intima,
        Anzi agli altari
        Ciascun s'adìma,
        Indi procede
        Ignudo il piè.
          La mescolanza
        Del lor dolore,
        Del loro grido
        Al Salvatore,
        In tutti i petti
        Cresce la fè.

      Dopo la pompa
        Il capitano
        Ripon sull'elsa
        L'ardita mano,
        Ed ispirato
        Snuda l'acciar,
         «Chi di voi sente
        »Iddio con noi?
        »--Tutti il sentiamo!»
        Sclaman gli eroi.
        Apron le porte,
        Vanno a pugnar.

      Scossa, atterrita
        L'oste nemica,
        A ripulsarli
        Mal s'affatica;
        Già si scompiglia,
        Si dà a fuggir.
          Mai non è, vinto
        Chi vincer crede:
        Negl'irrompenti,
        Opra la fede:
        Salva è la patria
        Presso a perir!

                ~~~~~~~~~~

      Chi son que' feroci
        Che d'Asia partiti,
        Di tutto Occidente
        Percorrono i liti?
        Rapinan, devastano
        Campagne e città.
          Il lor capitano
        È demone od uomo?
        Da niuna possanza
        Giammai non fu domo.
        Flagello di Dio
        Nomar ei si fa.

      Le Slaviche terre,
        Le terre Tedesche
        Sopportan sue stragi,
        Sue luride tresche;
        Le Gallie lo veggono
        Sovr'esse piombar.
          Ma il barbaro in mezzo
        Al sangue, alle prede
        Non gode, se Roma
        In polve non vede;
        Ed eccol dall'Alpi
        Furente calar.

      Qual possa di braccio
        Avria soffermato
        Chi tanto al suo ferro
        Già, avea soggiogato?
        Qual gente dal Tevere
        Incontro gli vien?
          Un duce canuto,
        Magnanimo, forte,
        Non forte di schiere
        Datrici di morte;
        La sola sua fede
        Il guïda, il sostien.

      Quel duce vestiva
        D'Apostolo il manto;
        Portava in sue mani
        Il Re sempre Santo;
        E folto seguialo
        Pregante drappel.
          Ed Attila, fero
        Flagello di Dio,
        Innanzi agl'inermi
        Tremò, impallidìo,
        E disse: «Non voglio
        «Pugnar contro il Ciel!»

      Perchè retrocesse
        Con tanto spavento?
        Vid'ei nelle nubi
        Un vero portento,
        O tutto il prodigio
        Oproglisi in cor?
          Dicevano gli Unni
        Con rabida voce:
        «Per quale incantesmo
        »Ci vinse la Croce?»
        Ed Attila urlava:
        «Fuggiamo il Signor!»

                ~~~~~~~~~~


Ah! dolce siami ricordarmi ancora
  Processïoni d'altri cuori amanti,
  Volte a far sì ch'uom santamente mora;

Allorquando a' fratelli doloranti
  Sovra il letto di morte vien portato
  Quel Dio che si commove a' nostri pianti.

Brama la Chiesa intorno a sè adunato
  Stuolo di figli allora, ed indulgenza
  Materna a chi v'accorra ha pronunciato.

Per le vie con sollecita frequenza
  Suona la nota squilla annunziatrice
  Di quel mister d'amore e sapienza.

E già la donnicciuola, osservatrice
  De' pii dettami, il suo lavor sospende,
  E prega per l'incognito infelice,

E lascia l'officina, e il passo tende
  Con altri umili artieri al loco santo,
  E il cereo appo l'altar ciascuno accende.

Ivi ad artieri e a donnicciuole accanto
  S'inginocchiano tai, che più cortese
  Hanno il contegno e le sembianze e il manto.

Il vario grado qui sparisce; intese
  Tutte quell'almo al Re del Ciel si stanno
  Che in man dell'uom dalla sua gloria scese.

Sostegno quattro fidi ecco si fanno
  Al padiglion, sotto cui l'Ostia viene
  Riparatrice dell'eterno danno

Escon del tempio, e in meste cantilene
  Salmeggiano il bel carme in che il Profeta
  Reo si chiamava, ed estollea sua spene.

All'ansio mover della schiera è meta
  Il tetto di fratello o di sorella,
  Cui forse morte è già da Dio decreta.

E talor quell'afflitta anima in bella
  Giace magion, che al volgo ivi stupito
  Rammemoranza d'alte gioie appella.

Allor più d'un fra gl'infimi è colpito
  Dal sentir ch'è pur cosa egra e mortale
  Uomo a sorti sì splendide nodrito.

E tra sè dice: «Ai fortunati oh quale
  »Stolta invidia portai, se tutti dee
  »Involver duolo ed esterminio eguale!»

E mentre le atterrite alme plebee
  Il vil livor depongono, e commosse
  Pregan per lui che l'ultim'aure bee,

Con dolcezza rammentan com'ei fosse
  Modesto in sua possanza, e come pure
  L'altrui miseria a pietà sempre il mosse.

Ovver tristi rammentan le pressure
  Ch'oprate lunghi giorni ha il vïolento,
  Insultando degl'imi alle sventure.

Lagrime versa quei di pentimento,
  E scorge di perdon raggio felice
  Entro al cor ricevendo il Sacramento:

E a sè d'intorno mira e benedice
  La carità di quella pia congrèga,
  Che i torti obblìa dell'alma peccatrice,

E pel suo scampo sempiterno prega.

                ~~~~~~~~~~

Chi sì fredda laudar mente potrìa
  Sì del bello avversaria e del sublime,
  Che la potenza non ammiri ed ami
  Del gran mister? Mentre all'infermo è data
  Per patire o morir forza oltr'umana,
  Uno spirto di serii pensamenti
  E di mutua pietà gli astanti afferra;
  E ciascun dal palagio ov'oggi han regno
  Le dolorose infermità e la morte,
  Riede a sue ricche sale, o al suo tugurio,
  Più memore del cielo e più benigno.
    Nè spettacol men alto è quando tragge
  Il Pan celeste al miserando letto
  Dell'indigenza. Fra lo stuol seguace
  Dell'adorabil visita divina,
  Donna s'annovra illustre e generosa,
  Ben conscia già di luride scalee
  E di covili ov'han mendici albergo.
  Ed ella dietro al Salvatore ascende
  Alla povera stanza; e gentilmente
  Del suo splendido stato si vergogna,
  Ed aïtar tutti vorria gli afflitti.
    Egra giace una vedova, ed intorno
  Lagrimosi le stanno i figliuoletti
  Della fame dimentici, e accorati
  Sol perchè temon pe' materni giorni.
    Della Comunïon pur non vorrebbe
  Questa mirarli nel solenne istante;
  Pensar vorrebbe solo a Dio; ma gli occhi,
  Pensando a Dio, ricadon sovra i figli,
  E s'empiono di pianto.--«Oh figli miei!
  «All'infrenabil mio materno lutto
  »Deh non badate, e voi consoli Iddio!
  »A lui vi raccomando: ei padre ognora
  »Fu de' pupilli derelitti; piena
  »Fiducia abbiate in lui!» Così l'inferma
  Geme ed abbraccia ad uno ad uno i cari;
  Poi, vinta dall'angoscia, obblia di nuovo
  La voluta fiducia, e per delirio.
  Lamentosa prorompe: «Oh delle mie
  Viscere amati frutti! ov'è chi prenda
  Cura di voi, quand'io sarò sotterra?
--Per mezzo mio li aiuterà il Signore!»
  Dice l'illustre donna ivi prostrata;
  E s'alza, ed alla vedova giacente
  Le braccia stende, e al sen la stringe; e questa
  Effonde il core in voci alte di gioia,
  Dicendo: «Io moro consolata! a' figli
  «Che in terra lascio, resterà una madre!»
    Io vidi, io stesso un giorno in mezzo a' campi
  Avvïarsi la visita d'Iddio
  A povera magion. Seguii la turba,
  Per l'infermo pregando, e quell'infermo
  Canuto essere intesi agricoltore
  Presso al centesim'anno. Ove giacea
  L'onorato vegliardo? In una stalla!
    A manca erano i buoi; spazio bastante
  Libero stava a destra, e un letticciuolo
  Ivi il padre capìa della famiglia.
  E in quella stalla il Creator del mondo
  Entra a soccorrer l'uomo! ad onorarlo!
  A nutrirlo di sè! tanto è il prodigio
  Dell'umiltà divina, o tanto agli occhi
  Del Crëator sublime cosa è l'uomo!
  Ah! ben desso è quel Dio che in una stalla
  Nascer degnava, e palesar che in pregio
  Gli era il mortal, non per potenza ed oro,
  Ma per l'umana sua nobil natura!
    Oh mirabile vista quel languente
  Che dal guancial la testa sollalzava,
  Bella per bianche chiome, e pel sorriso
  Della pace di Dio! mirabil vista
  L'atto in cui della debil creatura
  Cibo si fa il Signor! Chi non di dolce
  Stilla bagnate aver potea le ciglia,
  Ripetendo le preci?--E la pietosa,
  Ond'or parlai, che della vedov'egra
  L'oppresso spirto avea racconsolato,
  Non è del vate invenzion. Mi stava
  Quell'angelica donna appunto a fianco
  Or nella stalla del canuto. E quando
  Il Sacerdote retrocesse, allora
  Sorse l'egregia, e avvicinossi al letto,
  E favellò non so quai detti al vecchio,
  E nelle antiche palpebre io vedeva
  Gratitudin rifulgere e contento.

                ~~~~~~~~~~


  Ma non così pacifiche
    Sempre si volgon l'ore
    Al figlio della polvere,
    Quando patisce e muore.

  Colui tre volte misero
    Che in suoi peccati è spento,
    Di cui la gente mormora:
    «Non ebbe il Sacramento!»

                ~~~~~~~~~~

Assai meno, assai meno infelice
  Di chi muor senza luce d'ammenda
  È colui che da legge tremenda
  Vien dannato a precoce morir!
    Fur gravissimi forse i delitti
  Che macchiaron la vita del tristo;
  Ma piangendoli a' piedi di Cristo,
  Spera in ciel perdonato salir.

                ~~~~~~~~~~

Ed anco a tal dannato a fera morte
  Religïon moltiplica sua cura:
  Ella sola al gran passo il rende forte,
  Che vinta da terror fora natura.
  Arrivato d'un tempio appo le porte
  Perchè il fermano? Oh ciel! che raffigura?
  Dall'altar mossa l'Ostia avvivatrice,
  Conforta ancor la vittima infelice.

E la vittima piange benedetta
  L'ultima volta dal Signore in terra,
  E con più vigoroso animo accetta
  La fune onde il carnefice la serra:
  Che è mai la morte al misero che aspetta
  Grazia colà, dove non è più guerra?
  Ch'è mai la morte all'uom quaggiù imprecato,
  Se Iddio gli dice in cor: «T'ho perdonato!»

                ~~~~~~~~~~

    Le varie pompe tutte
  Uopo non è che annovri il verso mio,
  Onde sovente addutte
  L'anime sono a rammentarsi Iddio,
  E onde abbelliti vanno
  Di vita il corso ed il postremo affanno.

    Io tutte v'amo, quante
  Istitüì la provvidente Chiesa
  Processïoni sante!
  Sol per la mente a basse cose intesa,
  Il senno dell'altare
  Non benefizio, ma stoltezza appare.

    Io v'amo, o pompe! ed amo
  Pur la più mesta; quella in cui giacente
  Nel fèretro seguiamo
  Il simil nostro, che di nobil ente
  Sulla terra mutossi
  In carne data a' vermi e in poveri ossi.

    Oh commovente gara
  Il congregarsi ad onorar per via
  La sventurata bara!
  L'alzare ancora in fùnebre armonia
  Un voto pel fratello,
  Di cui le spoglie inghiottir dee l'avello.

    Soleasi a' dì lontani,
  Che barbari a ragion forse son detti,
  Ed in cui pur gli umani
  Portavan reverenza a' begli affetti,
  Soleasi da' congiunti
  Pianto sacrar, solenne a' lor defunti!

  Mutò la degna usanza,
  E quando un genitor serrato ha il ciglio,
  Più intorno non gli avanza
  Nè la consorte, nè un diletto figlio:
  Decenza impone a questi
  Sgombrar lochi per morte oggi funesti.

    Ah! ben più venerando
  Era a' tempi de' barbari il compianto
  Delle famiglie, quando
  I figliuoli mescean lagrime e canto,
  Venendo primi dietro
  All'orribile e in un caro ferètro!

    Fretta mi par non pia
  Il fuggire un amato, appena e' muore;
  Il non voler qual sia
  Prova a lui dar di pubblico dolore:
  Ma ben è ver, che ascoso
  Pur gronda il pianto--e spesso è più doglioso!

    Se quei che vincolati
  Son per sangue col morto, alla gemente
  Pompa non son restati,
  Folta dietro la bara è pur la gente:
  Misto al terror, v'è un forte
  Amor nell'uom per l'alta idea di morte.

    Chi vive puro, i grandi
  Proponimenti inforza a quella vista,
  E chi traea nefandi
  I giorni suoi, sogguarda e si contrista:
  D'ognuno a tal pensiero
  Scossa è la mente e richiamata al vero!

                ~~~~~~~~~~

Ma poichè il più giulivo e il più dolente
  Fra quanti riti a noi la Chiesa espone,
  Ha in sè di grazia spirto onnipossente,
  Che al cor favella ed a virtù dispone,
  Star giammai non si vegga ivi il credente
  Col vil sorriso che a bestemmia è sprone:
  Ne' templi e fuor de' templi ogni atto pio
  Puote e debbe nostr'alme alzare a Dio.

V'amo, o pompe divine! e prego il Cielo
  Ch'io mora in patria ove sien usi santi,
  Ove alla tomba il mio corporeo velo
  Dato non sia da ignoti o da sprezzanti,
  Ma pochi amici con pietoso zelo
  Seguano la mia bara salmeggianti,
  E valga sì de' lor sospiri il merto,
  Che tosto siami il sommo regno aperto!




I PARENTI.

        Deus enim honoravit patrem in filiis
                   (_Eccli. c. _3_, v._ 3)


Inno di gratitudine e d'amore
  Al Creator de' nostri cuori amanti,
  Di tutte meraviglie Creatore!

Dacchè pel fallo prisco doloranti
  Alla luce veniam, qual dolci aïta
  Ne' genitorï è data a' nostri pianti!

In ogni coppia umana, onde la vita
  D'altri umani si svolge, ecco una diva
  Pe' figiuoletti carità infinita.

Vedi la vergin titubante e priva
  D'ogni ardimento, simile a cervetta
  Che intorno guata, e de' perigli è schiva.

Chi nella fievol, timida animetta
  Opra mutazione inaspettata,
  Quand'è fra il coro delle madri eletta?

Di progenie d'Adamo al ciel chiamata,
  Grave è il sen della dianzi paventosa,
  E il pondo regge da dolor cruciata.

Ed il porta con forza generosa!
  E dopo un figlio compro a tanto prezzo
  D'orrende angosce, altri portar pur osa!

Oh di strazii mirabile disprezzo
  In creatura sì gentil, che solo
  Parea nata de' fiori al molle olezzo,

Onde bëasse a lei d'intorno il suolo
  E le dolci aure col suo bel sorriso,
  E morisse alla prima ombra di duolo,

Per destarsi felice in Paradiso.

                ~~~~~~~~~~

Vedi la donna col suo piccol nato,
  Che suggendole il seno a lei sorride:
  Sebben abbiale tanto egli costato,
  La madre da lui mai non si divide.
  Insazïata il guarda, insazïato
  È il provveder ch'ei non s'affanni e gride:
  Animo lieto o da timore oppresso
  Nella veglia o nel sonno ha ognor per esso.

Lo sposo benchè a lei caro cotanto,
  È più caro perch'ei pur ride al figlio;
  Sovente, favellando a lei d'accanto,
  S'avvede ch'ella e core e mente e ciglio
  Tien sovra il pargol con sì forte incanto,
  Che non ha udito il marital consiglio:
  Allora ei tace e mira, e con dolcezza
  Il lattante e la madre egli accarezza.

Oh tristo il giorno, oh trista l'ora, quando
  Giace nella sua cuna egro il bambino,
  E la giovine madre sospirando
  Ad ogn'istante riede a lui vicino,
  E invan teneri detti prodigando
  Tien sulle amate labbra il petto chino,
  Ma l'offerta mammella ei bacia appena,
  E non la sugge, ed a vagir si sfrena!

Oh con qual lutto miserando allora
  La spaventata si rivolge a Dio!
  Oh come al dubbio che il figliuol le mora
  Trema se in lei fu reo qualche desìo,
  E perdono dimanda, e s'infervora,
  Promettendo al Signor viver più pio!
  I soli Angioli ponno anzi all'Eterno
  Sì ardente prego alzar, qual è il materno.

Giorno di liete voci, ora felice,
  Quando sceman del pargolo i vagiti!
  Quand'ei cerca la dolce genitrice
  Con isguardi dal riso ingentiliti!
  Quand'ei di novo il caro latte elice,
  E scherzoso riprende i suoi garriti!
  Tai porge allor la madre inni d'amore,
  Quai mandar può de' Serafini il core!

                ~~~~~~~~~~

      Ov'alti rischi fervono,
        Vieppiù la madre ardita
        Pel frutto di sue viscere
        Pronta è a donar la vita.

      Ella, se fera scoppïa
        Divoratrice vampa,
        Verso la cuna avventasi,
        E il pargoletto scampa.

      Se il picciol piede illusero
        Di cupo rio le sponde,
        La madre piomba rapida,
        E il tragge, o muor nell'onde.

      Ella, se il figlio palpita
        Tra infetto aere tremendo,
        Tenta i suoi dì redimere,
        Le piaghe a lui lambendo.

      Se patria e tetto invadono
        Empie, omicide squadre,
        Stringe i suoi figli, e impavida
        Pugna per lor la madre.

                ~~~~~~~~~~

  Tal è la nobil donna ingigantita
    Dalla materna celestial possanza,
    Che a tutte generose opre la invita.

  Ma un sacrifizio v'è che ogni altro avanza,
    Ed è in lei quell'assidua ed operosa
    Sulla cara progenie vigilanza.

  Alma di buona madre più non posa
    Finchè non ha ne' figli suoi destata
    Di virtù la favilla glorïosa.

  Nè puote alma di figlio esser pacata
    Fra inique gioie, se ha una madre ancora
    Che i vestigi di lui tremando guata,

  E occultamente prega, e s'addolora.

                ~~~~~~~~~~

    Negli anni primieri
            Del forte maschietto,
            V'è mente selvaggia,
            V'è indocile affetto,
            Par ch'indi s'annunci
            Futur masnadier.
              La picciola belva
            Se alcun la minaccia,
            Vieppiù baldanzosa
            Innalza la faccia;
            Di colpi, di rischi
            Non prende pensier.
          Qual è quello sguardo,
            Qual è quella voce
            Che frena l'audacia
            Del picciol feroce?
            Incanto sì dolce
            La donna sol ha.
              Ed ella ripete,
            Ripete l'incanto,
            Frammesce sorriso,
            Disdegno, compianto,
            E amore gl'infonde,
            Gl'infonde pietà.

          Non bada la saggia
            Se petti inumani
            Diran che a domarlo
            Suoi studi son vani;
            In cor d'una madre
            Speranza non muor.
              E quei che parea
            Futur masnadiero,
            S'infiamma del bello,
            S'infiamma del vero,
            Divien della patria
            Gentile decor.

La madre è il primo dell'infanzia amore!
    Poi di ragione al dolce lampo i teneri
    Fanciulli aman la madre e il Crëatore!
    Sõave affetto sentono
    Pel padre, pe' fratelli e per le suore,
    Ma il lor pensier più consolante ed ìntimo
    E quello ognor: la madre e il Crëatore!

  E tutti quasi del Vangelo i forti,
    Che con grand'opre od immortali pagine
    Più ricchi di virtù sono al ciel sorti,
    Dal sen materno attinsero
    L'amor, l'ingegno e i nobili trasporti,
    E della madre caramente memori,
    Iddio amando, con lei sono al ciel sorti.

  Quale stupor, se pienamente spanta
    D'un diletto figliuolo entro lo spirito
    Alta fiamma si sia di madre santa?
    D'uomini gravi assidua
    Cura in noi del sapere i germi pianta,
    Ma niuna cura è guida al cor del giovine
    Come riso gentil di madre santa.

  In quello sguardo che posò primiero
    Sovra i nostri dolori e i nostri giubili,
    È un poter che strascina a pio sentiero.
    Mille congiuran fàscini
    A pervertir di gioventù il pensiero,
    Ma in lagrime di madre, o nel suo tumulo
    È un poter che ritragge a pio sentiero.

  Agostin dagli errori avvincolato,
    Udendo della madre i sacri gemiti,
    Bramava consolar quel core amato;
    Nel rimirarla, a palpiti
    Religïosi si sentìa spronato;
    Doppiò il desìo del ver, doppiò le indagini,
    E terse il pianto di quel core amato.

  Ne' giovani anni del Salesio santo,
    La madre, che il dovea da sè dividere,
    Un giorno mosse a lui solinga accanto:
    Sotto vetusta rovere
    In cima a giogo alpin fermata alquanto,
    L'opre di Dio mirando, esclamò: «Figlio!
    Pensa che quel gran Dio t'è sempre accanto!»

  E gli parlò sì calde e generose
    Ricordanze dell'alta, unica gloria,
    Che Dio per meta all'uman viver pose,
    Che il giovin cor rifulgere
    Vide al suo sguardo le celesti cose,
    E il dir materno in lui restò indelebile,
    E saldo il piè pel cammin arduo pose.

                ~~~~~~~~~~

    Ma di veri ed opposti elementi
      Vien temprata dell'uom la saggezza:
      Ei bisogno ha di freno e dolcezza,
      Ei bisogno ha di forza e d'ardir.
        Troppo i figli addolcir prolungata
      Indulgenza di madre potrìa;
      Ne' lor cuori animosa energìa
      Ogni padre è chiamato a nodrir.

    Della madre il söave sembiante
      Il bambino con gioia mirando
      Brameria riprodurre quel blando
      Elegante sentir femminil.
        Ed insiem nel mirar si compiace
      Più severi del padre gli sguardi;
      In sè brama gli spirti gagliardi
      Che più bella fan l'indol viril.

    Grazie, amabile Ingegno divino,
      Che, in donarci i duo cari parenti,
      Vuoi che sorga gentil nelle menti
      Armonia di contrarie virtù!
        Tutti grazie a te rendano i figli
      Che gustàr de' parenti l'amore!
      Ed ai mesti orfanelli, o Signore,
      Notte e dì padre e madre sii tu!

                ~~~~~~~~~~

  Quanta in un padre e in una madre splende
    Luce emanata dall'Eterno Iddio!
    D'affetto pari al lor niun cor s'accende.

  A' genitori miei come poss'io
    Render le gioie prodigate e il pianto,
    E gli esempi, e i consigli, e il pregar pio?

  Troppo sovente immemor fui del santo
    Senno che ad essi per me il Ciel largiva,
    E baldanzoso i lor dettami ho franto.

  Ma se per vie superbe io mi smarriva,
    Cercando il ben dove il Signor nol pose,
    E di mondani sapïenza ambiva,

  Quai salutari spine a me le cose
    Pur rimanean, cui già m'aveano impresse
    L'anime de' parenti generose;

  E contento io non era nelle stesse
    Più inebbrïanti glorie che il mio orgoglio
    E l'altrui vanità crëato avesse.

  Inestirpabil resta il buon germoglio
    A que' dolci, infantili anni piantato,
    In cui d'alta malizia il cuore è spoglio.

  Io m'avvolgea tra dubbi, e innamorato
    Pur mi sentìa secretamente ognora
    Di quell'Iddio ne' primi dì invocato.

  E quando il Sol gli oggetti ricolora,
    Ed ammirandol poscia al suo tramonto,
    E nottetempo udendo batter l'ora,

  E in mille di que' casi in cui più pronto
    Fassi a grave sentir l'intendimento,
    Sì che in lui nasce d'alte idee confronto,

  Mi sovvenìa con dolce incantamento
    La carità del padre, e di colei
    Dal cui seno ebbi vita ed alimento;
  E allor tornava sovra i labbri miei
    Irresistibil uopo di preghiera,
    E i miei delirii m'appariano rei.

  Nel ricordar la madre, un fascino era
    Che quasi mal mio grado m'attraea
    Alla credenza e all'amistà primiera,

  E della madre ai templi indi io riedea!

                ~~~~~~~~~~

O padri! o genitrici! il più efficace
  V'è dato minister sovra la terra:
  Da voi pende de' figli la verace
  Intima calma, o la perpetua guerra.

Sentir non basta natural dolcezza
  A' cari vezzi di crescente prole;
  Non basta ch'uomo obblii truce fierezza,
  Come nel suo deserto il leon suole
  Quando sul leoncel ch'egli accarezza
  Spiegar le insanguinate ugne non vuole;
  Non basta ch'uom de' figli suoi le strida
  Tolleri, aïzzi, e i giochi lor divida.

Non basta ch'ei, mentre con essi scherza,
  Pur li brami al suo cenno obbedienti,
  E talor pigli l'esecrata sferza
  A domar le più irose audaci menti.

Uop'è che padri e madri abbian sublime
  Conoscimento dell'ufficio loro,
  E le impronte, che i figli accolgon prime,
  Sien d'amor, d'innocenza e di decoro.
  Uop'è che i genitor la prole estime,
  Perchè non da piaceri o sete d'oro
  O bassa invidia spinti unqua li miri,
  Ma da pii, generosi, alti desiri.

Gemer che val che nostra età sia guasta?
  Che abbondin tradimenti e fratricidii?
  Che del dubbiar l'orribile cerasta
  Strazii le menti e tragga a' suicidii?

Al torrente de' vizi argin chi pone,
  Se mal la patria a' figli suoi provvede?
  Se de' fanciulli il cor non si dispone
  Da' genitori ad alti sensi e fede?
  Se il giovine schernir religïone,
  O simularla da' canuti vede?
  Perchè t'onorerà, padre, il tuo figlio,
  Se in te virtù mai non brillò al suo ciglio?

Sia maledetta la progenie ingrata
  Ch'alza sul genitor risa di scherno!
  Mal s'affanni di giubilo assetata,
  E nell'alma sua vil regni l'inferno!

Ma al par de' figli iniqui e irreverenti,
  Voi sommamente sciagurati e abbietti,
  Che versate negli animi innocenti
  Mortifero velen con opre e detti!
  Vita lor deste, e por li avete spenti!
  Da Dio li avete, e contro a Dio concetti!
  Prodotto avete per l'età future!
  Germi rei di più ree progeniture!

Bella è di colta civiltà la luce,
  Che assai chimere d'ignoranza espelle!
  Ma se spoglia è di fè, non altro adduce
  Ch'arti affinate in basse anime felle.

                ~~~~~~~~~~

Altera iva, già tempo, i suoi tesori
  Di ricchezza e di fama e di possanza
  Roma pregiando, e sebben tocche avesse
  L'ignee quadrella di sventura, e sommo
  Più sulla terra il cenno suo non fosse,
  Ancor a sè dicea: «La invitta io sono!
  »L'accenditrice della sacra fiamma
  »Del saper nelle genti! e indarno lutta
  »Contra il mio genio di barbarie il genio!»
    Ma venne il dì che la città del mondo
  Fremebonda languendo in crudo assedio,
  Prevedea suo sterminio ed il trionfo
  Della barbarie propugnata e sparsa
  Dal valente Alarico.
                      Una Sibilla
  Nel roman Foro passeggiava irata,
  Cinta da cittadini; e se speranza
  Fosse di gloria le chiedean coloro,
  E richiedeano con affanno.--Ed ella
  Con disprezzo miravali, e taceva,
  E passeggiava irata, e i dardeggianti
  Sguardi della divina alto terrore
  Nella plebe infondeano. E poichè sempre
  Insisteano le turbe a interrogarla
  Sovra i destini della patria, il riso
  Amaro del disprezzo in furor santo
  Volse; e, strappato dalle grigie chiome
  Il vel, la fronte colla destra palma
  Si percosse tre volte, e a' suoi pensieri
  «Uscite!» disse,--e uscirono tremendi!
  «Vaticinio d'obbrobrio e di morte
    »All'iniqua Regina del mondo!
    »Sette giorni; e poi veggo giocondo
    »Qui sue fiamme Alarico gettar!
      »In tre parti ecco Roma divisa:
    »Un'intera, altra mezzo abbattuta;
    »La maggiore ecco fumiga muta
    »Sovra l'ossa che un dì l'abitàr».

                ~~~~~~~~~~

Dell'antica Sibilla al disperante
  Grido colpiti di spavento, alzaro
  Miserevol lagnanza i cittadini,
  E a lei diceano, e al cielo: «Onde su noi,
  »Onde su figli così orrendo fato?»
    Guardolli la inspirata, e lungamente
  Tacque fremendo, indi il silenzio ruppe:

                ~~~~~~~~~~

«Onde mova sì fera condanna,
  »O perversa d'eroi discendenza!
  »Più da voi di virtù la credenza
  »A' figliuoli trasmessa non fu!
    »Non v'è popol che piombi in rovina,
  »Se non dove s'innalzi tal prole
  »Che non sa, che non può, che non vuole
  »Fuorchè oltraggio ed obblio di virtù!»

          E vinse Alarico,
           E in fiamme andò Roma,
           E tutti la stirpe
           Latina fu doma!
           E invan quegli oppressi
           Dell'Itala terra
           Dicean: «Fummo grandi
           »In pace ed in guerra!»
           Disgiunte da forza
           Di mente e di cor,
           Le voci orgogliose
           Schernìa il vincitor.

E fama narra che la pia Sibilla
  Per le italiche sponde ramingando,
  Molle sovente avesse la pupilla
  Sui rei trionfi dell'estranio brando:
  Chiesta venìa talor se una favilla
  Prevedesse di scampo, e come, e quando;
  Ed allor rispondea più corrucciata:
  «Stirpe forse vegg'io dal fango alzata?»

Inteneriasi poscia, ed agli afflitti
  «Luce, dicea, non fulge or di speranza!
  »Ma da viltà cessate e da delitti,
  »E crescete ad onor la figliuolanza.
  »A nulla giova favellar di dritti,
  »E gli avi rammentar con gran burbanza:
  »D'ammendati parenti all'opre sole
  »Puote ribenedetta andar la prole».

Ma i più ascoltavan, e movean la testa,
  E tenean la fatidica per pazza;
  E lungh'anni durò la ria tempesta
  Degl'invasori sull'iniqua razza.
  Tutta convenne tracannar la infesta
  Di servitù e d'obbrobrio amara tazza;
  Sepolta andonne civiltà, e con pena
  Dopo secoli ancor ripigliò lena.

                ~~~~~~~~~~

Manda, o Signor, lo spiro tuo possente
  Ne' padri che al mio tempo han la tutela
  Della patria speranza adolescente!

Quanto sia gran tesoro ad essi svela
  Un'affidata nova alma immortale,
  Cui tanti move assalti corruttela.

In padri e genitrici un'ansia eguale
  Desta sì, che ne' figli i pensier santi
  La possa degli esempi non affrale!

La madre allor ne' dolci cuori pianti
  Profonda e pia di bell'amor semenza
  Per tutte l'opre ad alta fè guidanti;

E il genitor protegga, la innocenza,
  E la scorti, e la eserciti, e la inforzi
  Contr'ogni non vitale, empia, scienza.

Caldo zelo ad estinguer non si sforzi
  La nobil vigoria de' giovani anni,
  Ma pïamente il fidar troppo ammorzi,

Sì che delle inesperte anime i vanni
  Luce, lontan dal vero Sol, cercando,
  Non si perdan nel vuoto e negl'inganni.

A due falli i parenti omai dian bando:
  Uno è il vano agognar che tutto a' figli
  Nell'odïerna età paja esecrando.

I sempre spaventosi, irti consigli
  Ispiran diffidenza, e ciechi allora
  Vieppiù s'avventan quelli entro a' perigli.

E l'altro fallo è più funesto ancora:
  Quello di chi, spregiando i tempi andati,
  Del novo senno tutti i vanti adora,

E dall'are tue sante illuminati
  Non gli cale, o Signor, che i figli sieno,
  Ma li spera da orgoglio sublimati.

Lode a filosofia, ma quando in seno
  Porta umiltà ed amor; quando a' suoi voli
  Tuo infallibil Vangelo è guida e freno!

Altro lume non fia che mai consoli,
  Ed appuri, ed innalzi umani cuori,
  E per cui nelle vie de' lor figliuoli

Gloria acquistino e pace i genitori!

                ~~~~~~~~~~

  Non v'è patria felice, se a Dio
    Consecrate non son le famiglie;
    A' parenti, a' garzoni ed a figlie
    Solo vincolo egregio è la Fè.
      Dove cresce magnanima stirpe,
    Talor anco sventura la preme,
    Ma non pere, non crolla, non teme
    Il Signor della forza ha con sè!




I SANTUARII.

               Et induxit eos in montem
                 sanctificationis suae.
                         (_Ps._ 77).


Infelice colui che ignobilmente
  Mira natura e le bell'opre umane,
  Ed allor più s'estima alto-veggente
  Che più freddo e schernevol si rimane!
  Quant'evvi di sublime e d'innocente
  Gli par macchiato di bruttezze strane:
  Per le spine la rosa gli par truce,
  E, perchè il Sole avvampa, odia la luce.

No, non è tal la verità, ma ad onta
  Delle sue spine amabile è la rosa,
  E l'alma luce immense gioie impronta,
  Benchè talor dardeggi anco dannosa;
  E il passegger che faticando monta,
  Pago sovra le balze indi si posa;
  E benchè abbondin gli empi in sulla terra,
  Frode non è per ogni dove o guerra.

L'ipocrita, ahi! s'accosta anco all'altare,
  Ma i non infinti quell'altar migliora:
  Ogni spirito umano, alto o volgare,
  Pervertesi dal dì che più non òra;
  Ed in ogni uso della Chiesa appare
  Celeste senso che a virtute incuora.
  Chi d'amor sante preci insania crede,
  Quai vuol foggiarle, e non quai son, le vede.

Voi pur, voi pur siete di scherno oggetto,
  Famosi Santuarii, ove i credenti
  Peregrinando anelan con diletto,
  Sebben plebee taluni abbian le menti.
  Menti han plebee, ma candido l'affetto,
  E l'esempio commun li fa più ardenti.
  O Santuarii, abbiatevi il mio canto:
  Io ne' delùbri di Varallo ho pianto!

Tutelare di Sesia Angiol gentile,
  Come nobile e vaga è tua vallea!
  Qual v'ha Meandro all'acque tue simile?
  Qual altra auretta i cor tanto ricrea?
  E come, fuor del consüeto stile,
  Qui il villanel di belle arti si bea!
  Qui leggiadri pittori ebbero cuna,
  E lor opre Varallo in copia aduna.

Ma più di tutti i Varallensi egregio
  Di virtù per la forte orma stampata
  Fu il buon Caüno ch'or sull'are ha pregio,
  Ei che alla valle nova gloria ha data,
  Ei che v'aggiunse così fregio a fregio,
  Che da' secoli andasse indi ammirata.
  Umil cappuccio lo coprìa, ma ardente
  D'alti pensier gli rifulgea la mente.

Caïmo giovin mosse in Terra Santa,
  Poi tornò pien di rimembranze il core,
  Ed ambìa che sua terra tutta quanta
  Innalzasse le brame al Crëatore;
  Ed era di color, cui non va infranta
  La volontà da inciampi o da timore.
  Ardüissima cosa immaginossi,
  La predicò, la volle, e gridò: «Puossi!»

»Puossi, gridò, glorificare Iddio,
  »A questi lochi eccelso lustro dando.
  »Ergasi un Santuario in un sì pio,
  »E sì per inclit'opere ammirando,
  »Che inviti pure il miscredente e il rio,
  »I quai vengan da pria maravigliando,
  »Poscia vinti si sentan dall'incanto
  »Del Bel, del Ver, del sommamente Santo.

»Puossi! e tristo colui che m'opporrebbe
  »Che opulenta non è questa convalle!
  »Dal voler forte ognor la forza crebbe,
  »E le ben chieste grazie il Signor dàlle.
  »Più costante di noi popol non v'ebbe,
  »Zelo non fia ch'indi all'impresa falle:
  »Diam chi l'or, chi le braccia, e chi lo ingegno,
  »E di Dio monumento alzerem degno».

In tal guisa ispirato predicava
  Il reduce da' liti Palestini,
  E col robusto dir comunicava
  Negli altrui cor suoi palpiti divini.
  Universale un plauso s'elevava
  Primamente da' borghi più vicini,
  Poi rapido quel plauso si diffonde
  Pur tra fedeli di lontane sponde.

E quasi per prodigio ecco tant'oro,
  E tanti chiari spirti, e tante braccia
  Moltiplicarsi e gareggiar fra loro
  Sì che novo Sïonne ivi si faccia.
  Non manca all'alta impresa alcun decoro;
  L'aspra montagna trasmutato ha faccia;
  Magnifico cammin fra ombrose piante
  Guida a esimii delùbri il vïandante.

Ascendendo quell'erta, evvi un mistero
  Tal nel loco e nell'aer, che pria che giunga
  A' consecrati muri il passeggero,
  Forz'è che preghi, ed ami, e si compunga.
  Vista non v'ha che noi ritragga al vero,
  Che dal mondo fallace nol disgiunga,
  Tanto, dovunque ei volga la pupilla,
  Del Crëator la mãestà gli brilla.

Quanto più progredisci alla salita,
  Tanto più ti stupiscon da ogni parte
  Quel bosco là della vallea romita:
  Là le fumanti capannette sparte;
  Là un torrente fra scogli che s'irrìta,
  E mormorando e spumeggiando parte;
  E colà un altro che sue rapid'onde
  Rotola verso il piano, e in lui s'infonde.

Qui il ciel sovente è limpido zaffiro,
  E spande fulgidissima la luce,
  Poscia improvvisa là sui gioghi io miro
  Nube che tuoni e fulmini conduce,
  E ne' rami degli alberi uno spiro
  Freme di vento, or lusingante, or truce,
  E in tutte quelle cose è un'armonia
  Che scuote l'alma ed al Signor l'avvia.

Venìa meco Tancredi, ed ammutiti
  Or contemplando questo, or quell'obbietto,
  Più gioïvam perchè fra noi partiti
  Sensi cotanti d'intimo diletto
  Scorger ne fean quanto da Dio forniti
  D'unanime eravam mente ed affetto:
  Tacean le lingue, ma l'alterno sguardo
  Il söave dicea sentir gagliardo.

Più oltre i passi producemmo, e alfine
  I delùbri toccammo desïati:
  Su ciascun di essi vaghe ombre son chine
  D'olmi vetusti, sotto a cui posati
  Già si son peregrini e peregrine,
  Ora in polve dispersi ed ignorati.
  Quanti, com'io, veduto han queste rive!
  Tutti son morti, e quella ombra sorvive!

Il pio silenzio di tai sedi appella
  A veridici e gravi pensamenti.
  Scende sul cor rimorso, e lo flagella,
  Ma speme santa mitiga i tormenti.
  Scerne l'uom ch'ogni vita si scancella,
  Quasi che gli anni suoi fosser momenti,
  E invaso allor da salutar terrore,
  S'umilia, e invoca, e trova il Redentore.

Oh! chi d'uopo non ha di chi il redima?
  Qual adulto vivente è immacolato?
  Chi non desìa tornar ciò che fu prima,
  Quando non era ad empietà varcato?
  E chi fia mai che irreverente imprima
  In Santuario i piedi, ove adorato
  Mirasi quanto, sceso in terra Iddio,
  Per redimerci tutti, oprò e patìo?

No, qui nulla è volgar, nulla è concetto
  Di scempi ingegni! tutto è sapïenza!
  Rider vorrìa l'incredulo intelletto,
  E falla qui a lui stesso la impudenza:
  Qui riconoscer debbe ei con dispetto
  Esservi un Bel che sforza a reverenza:
  Istorïate scene del Vangelo
  Han qui una voce che rammenta il Cielo.

Di Varallo i sacelli adorni sono
  Di cento effigie di gentil lavoro:
  Ed una v'ha che par d'angioli un dono,
  Cotanto pinge di Maria il martoro!
  Di Maria, che in orribile abbandono
  Indicibil, divin serba decoro,
  Di Maria che, abbracciando il morto Figlio,
  Frena le amare lagrime in sul ciglio!

Fra gli sparsi tempietti si divelle,
  Qual tra la prole sua la genitrice,
  Qual magnifica luna infra le stelle,
  Sommo Tempio che al loco appien s'addice.
  Egli è sacro a Maria, che fra le belle
  Schiere de' cherubin sorge felice,
  E dir sembra a' mortali:--«Oh figli miei!
  Meco voi tutti alzare in ciel vorrei!»

Non fulge dì, non fulge ora del giorno,
  Che sul monte preganti alme non meni.
  Sono pii villanelli del contorno
  Che invocan messi a' patrii lor terreni;
  Sono un padre sanato, e a lui d'intorno
  I figli suoi di gratitudin pieni;
  Son donne antiche e vergini montane
  Vestite a fogge in un leggiadre e strane.

E queste e quelli, a varii gruppi onesti,
  Van ramingando qua e là pel monte.
  Mormoran preci, e i rai tengon modesti,
  Ed in ogni sacel chinan la fronte,
  E più si ferman dolcemente mesti
  Dove San Carlo ha sue pedate impronte;
  E sotto voce ai figli il genitore
  Le virtù narra di quel gran Pastore.

Poscia ciascun pur là s'arresta molto,
  Dove il fulcro d'un letto anco si vede:
  Il letto fu di Carlo! Ivi quel volto
  Dormì e vegliò quando a lodar la fede
  De' Varallensi a lor si fu rivolto
  Dalla Lombarda glorïosa sede.
  Oh reliquia onorata! oh quanti ispira
  Di pietà desiderii in chi la mira!

E colà presso, d'un più antico Santo
  Venerevole avanzo è custodito:
  Un teschio egli è! Chi di facondia incanto
  Effuse da quel teschio ora ammutito?
  E chi da quelle or vote occhiaie ha pianto?
  Chi cogli sguardi i cuori indi ha colpito?
  Caïmo fu! quel forte che volea,
  Ed all'opre ardüissime impellea!

Adorator de' secoli vetusti
  No, non son io: so che barbarie assai
  Contro a' fiacchi porgeva arme agl'ingiusti,
  E alle vendette succedean più guai:
  Ma sfavillar pur si vedean tai giusti,
  Che d'obblio non saran preda giammai:
  Del secol lor vinceano il genio tristo,
  L'alme träendo a caritate e a Cristo.

Onore a nostra età per fatti egregi,
  Ma non per la calunnia e pel sogghigno,
  Con che vorriansi vilipesi i pregi
  Di chi fra rozzi oprò saggio e benigno!
  Ogni secolo ha menti onde si fregi;
  Ogni secolo impulsi ha dal maligno:
  Ah! in ogni età da' cuori ingentiliti
  Abbiansi laude gli atti a Dio graditi!

A Dio graditi certo erano e sono
  D'alta religïon que' monumenti,
  Ov'ansio d'impetrar pace e perdono
  Tutti elèva il mortal suoi sentimenti;
  Ove chi più fu sotto i vizi prono,
  Talor più sorge, e move a' begli intenti;
  Ove color che già inimici furo,
  Si rïabbraccian con fraterno giuro.

Ah! tutto ciò che alle passato sorti
  De' natii ne congiunge amati liti,
  È quasi suon di glorïosi morti,
  Che di virtù civil ne drizza inviti;
  E ben di patrio amor vincoli forti
  Son quindi i Templi e i Santuarii avìti;
  Ed ogni buon là grandi lumi scerne,
  Pregando ove pregàr l'alme paterne.




LE PASSIONI.

             Gustate et videte quoniam suavis
               est Dominus.
                              (_Ps._ 39. 9).


Dov'è mia gioventù? Dove i bëati
  Anni d'amor, del Rodano appo l'onde?
  Dove il ritorno a' miei dolci penati,
  E mia stanza alle Insùbri aure gioconde
  Dove in Milano i glorïosi vati
  Che mi cingean dell'apollinea fronde?
  Dove mia gloria alle applaudite scene?
  E poi dove il decennio infra catene?

Io di carcere usciva egro, e piangendo
  Il mio buon Federico e gli altri cari,
  Cui dato ancor da quel recinto orrendo
  Rieder non era ai desïati lari:
  Poscia esultava, Italia rivedendo,
  Ed alfin temperando i giorni amari
  Fra gli amplessi de' miei sacri canuti,
  Per me sì lungamente in duol vissuti.

E omai da un lustro tutto ciò trascorse!
  E nuovi plausi a me la patria diede,
  E di nuovi Aristarchi ira mi morse,
  E dì nuovi propizi ebbe la fede,
  E nuova infanzia a me d'intorno sorse,
  E di morte vid'io novelle prede,
  E «Vana cosa è questo mondo!» esclamo,
  E separarmen voglio--ed ancor l'amo!

L'amo perch'alme vi trovai fraterne,
  Che all'alma mia s'avvinser dolcemente,
  E diviser mie gioie, e nell'alterne
  Pene collacrimàr sinceramente:
  E v'ha tali amistà che fièno eterne,
  Benchè tessute in questa ombra fuggente,
  Benchè tessute ov'ogni nobil core
  S'apre appena a virtù, lampeggia e muore.

Degg'io, poss'io da tutte cose amate
  Divellere una volta il mio pensiero?
  Io, le cui sorti furono esaltate
  Da tanto lutto e tanto gaudio vero!
  Io, le cui rimembranze innamorate
  Han su mia fantasia cotanto impero!
  Io, cui balzar fa sin talora il petto
  Vista di leve, inanimato oggetto!

Reduce a' lidi miei, dopo che giacqui
  Sepolto vivo per sì cupe notti,
  Agli affetti più teneri compiacqui
  Che la sventura non avea interrotti;
  Nè agli estinti carissimi pur tacqui
  Culto di preci e di sospir dirotti;
  Indi a rivisitar presi le antiche
  Pagine ch'ebbi a dolce veglia amiche.

E sovente su libri polverosi
  La man vo riponendo tremebonda,
  Ed apro, e parmi a' giorni studïosi
  Tornar di giovinezza, e il pianto gronda!
  E trovo i segni che ne' libri io posi,
  Ove con mente mi fermai profonda,
  Ove ad alti pensier d'amato autore
  Commento fei di verità o d'errore.

Pur con sensi diversi or vi rimiro,
  O libri tanto amati a' dì primieri:
  Vate son io, ma spento è in me il desiro
  Di prostrarmi idolatra anzi agli Omeri.
  Se volgendo lor carte ancor sospiro,
  Magìa non è de' grandi lor pensieri:
  Più d'un libro m'è caro, e pure in esso
  Di rado cerco lui; cerco me stesso.

E non sol me vi cerco: alla memoria
  Del me passato aggiugnesi indivisa
  Di palpiti d'amor söave istoria,
  Quando un'egregia m'infiammava in guisa,
  Ch'io per lei sola ambìa pietate e gloria,
  Ch'io sempre in lei tenea l'anima fisa,
  Che d'un sorriso suo per farmi degno,
  Sempre agognava ingentilir lo ingegno!

E se pio talor fui, pregio egli è stato
  Di quella generosa animatrice:
  Era ad essa straniero il forsennato
  Foco d'amor che mi rendea infelice;
  Ma compatìa mie pene, ed elevato
  Volea il mio spirto, e lo volea felice,
  Ed allor che più insano io le parea,
  S'affannava, e garrivami, e piangea.

Quella donna, onde il bel, nobile viso
  Polvere è da molt'anni, e l'alma in Dio,
  Non disamai, benchè da lei diviso,
  E onorerolla tutto il viver mio:
  Ma nuovi poscia affetti han me conquiso,
  E quel primiero ardor s'intiepidìo:
  Quel ch'era in me un incendio, è una favilla
  Che come lampa ad un sepolcro brilla.

Senza obblïar la già cotanto amata,
  Altra ammirai ch'or dipartita è anch'essa;
  E in me virtù credendo io sublimata
  Per averla a sì bello angiol commessa,
  L'anima mia da orgoglio inebbrïata
  Vana si fea di lungo ben promessa:
  Giorni d'alto dolor mi mosser guerra,
  E a lei pur venni tolto, ed è sotterra!

Sete d'amor, sete di studi, e sete
  D'innalzar sopra il volgo il nome mio,
  Gran tempo mi rapìan sonno e quiete,
  Nè scerno se ammendato oggi son io:
  Tu che del cor le làtebre secrete
  Solo ravvisi e mondar puoi, gran Dio,
  Pietà di me che tanto sempre amai,
  E sino a te l'amor non sollevai!

Tante cose sfumarono al mio sguardo,
  E tutto giorno sfumar altre io miro!
  Valga d'esperïenza il raggio tardo,
  In che forzatamente oggi m'aggiro,
  Ad oprar alfin sì, che più gagliardo
  A tua bellezza s'erga il mio desiro,
  E nulla tanto da' mortali io brami,
  Quanto ch'ognun tuoi pregi scorga ed ami!

La legge tua non è d'irto rigore,
  Sol le idolatre passïoni abborri:
  Lunge che a te dispiaccia amante cuore,
  Ad un cuor fatto gel più non accorri.
  Tu vuoi che a' miei fratelli io con ardore
  Così soccorra, come a me soccorri:
  Tu vuoi che in forte guisa il bello io senta,
  Tu vuoi che al giusto il plauso mio consenta.

Tu doni a' figli tuoi mente e parola,
  Non perchè il dono tuo venga sepolto;
  Tu non imprechi investigante scuola
  Su non vietato ver fra l'ombre avvolto:
  In odio a te l'indagin empia è sola
  Che contra il cenno tuo l'ardire ha volto:
  Tu gl'ignari del mal chiami felici,
  Ma il veggente non reo pur benedici.

Tu che sei tutto amor, la sacra stampa
  Della natura tua nell'uomo imprimi:
  Gagliardo sprone e inestinguibil lampa
  Tu sei di tutti aneliti sublimi.
  Tu godi quindi se il mio spirto avvampa
  Per que' tuoi fidi che in virtù son primi:
  Tu godi se fra lor taluni eleggo,
  E nel lor santo oprar meglio ti veggo.

A me tu dato hai queste fiamme ardenti,
  Con cui desìo de' petti amici il bene,
  E con cui studïando i tuoi portenti
  Traggo esultanza, e di capirti ho spene:
  Così caldo sentir più non diventi
  Esca giammai di vanità terrene:
  Mie passïoni in guisa tal governa,
  Che lode sièno a tua saggezza eterna.

Sempre le temo, e sempre sento ancora
  Che in amar altre cose io troppo m'amo:
  Cieca errò mia bollente alma sinora,
  E presa fu di sua superbia all'amo.
  Distruggi il suo sentire, o lei migliora;
  O vil torpore, od amor santo io bramo:
  Ah no, non vil torpor, dammi amor santo,
  Tu che le tue fatture ami cotanto!




I SECOLI.

           Militia est vita hominis super terram.
                              (_Job._ 7).


Vidi un'età delle sue forze altera,
  E questa rifulgea dal greco lido:
  Superava i famosi
  Secoli che brillàr per altre sponde;
  Ed oltre ad immortal virtù guerriera,
  Sparsa per Asia d'Alessandro al grido,
  La irruzïon de' ladri generosi
  Impromettea alle genti fremebonde
  Sotto a' vincenti brandi
  Novi di civiltà raggi ammirandi.

Voce per ogni parte era d'Achivi:
  «Noi chiama Giove a illuminar la terra!
  Al nostro Omer, ch'è luce
  Prima alle menti, succedean tai vati,
  Onde a fiotti emanàr del bello i rivi;
  E, perchè il sommo Bel tutti rinserra
  Sensi gentili e sapïenza adduce,
  Gli Apelle e i Fidia in queste aure son nati,
  E Plato e gli altri mille,
  Che poste ne' misteri han le pupille».

                ~~~~~~~~~~

Gloria, sì, coronò le Achee pendici;
  Ma del grande Alessandro il trono cadde,
  E le barbare genti
  Contro il superbo eroe mosse a disdegno
  Dell'alto crollo si stimàr felici;
  Poi d'arti e di saver Grecia decadde,
  Sì ch'alle scuole sue contraddicenti
  Chi recava di lumi avido ingegno,
  Sol v'imparava come
  Darsi del ver possa a menzogna il nome.

Vidi un'età delle sue forze altera,
  E sfavillava questa in Campidoglio;
  Scherniva i preceduti
  Secoli, che dall'uom sommi fur detti.
  Tutto cedeva all'aquila guerriera
  Che ad ogni eccelsa meta ergea l'orgoglio.
  Sul Tebro convenìan co' lor tributi
  Della terra i più splendidi intelletti,
  Ogni altro core umano
  Dovea spezzarsi o diventar Romano.

                ~~~~~~~~~~

Latina voce in tutte aure s'udìa:
  «Noi siam chiamati a spegner l'ignoranza
  Che dagli antichi tempi
  Le varie schiatte de' parlanti regge;
  Noi soli alzar possiam tal monarchìa
  Che abbracci il mondo e il forzi a fratellanza,
  Che per ogni contrada atterri gli empi,
  Che in loco di furor ponga la legge;
  Filosofia fanciulla
  Vagì sinor, noi la traggiam di culla».

Gloria brillò sul Tebro incomparata;
  Ma i gagliardi imperanti all'universo
  D'onor si dispogliaro,
  E dier lo scettro a destre parricide:
  La immensa monarchia fu lacerata,
  E da' suoi prodi eserciti converso
  Contro agli Augusti suoi venne l'acciaro,
  E più stolto di pria l'orbe si vide:
  Gara di colti e rozzi
  Furon morte, perfidia e gaudii sozzi.

                ~~~~~~~~~~

Vidi un'età delle sue forze altera,
  E dava di sè mostra in varie sedi:
  I popoli che oppressi
  Avea di Roma il gigantesco ardire,
  Veggendo vacillar l'alta guerriera,
  Di sue virtù si dissero gli eredi:
  Fiato alle trombe in venti regni diessi,
  E tutti ardendo di terribili ire
  Giuràr pei nobili avi
  Che a Roma guasta non sarìano schiavi.

Voce sonò di barbare coorti:
  «Noi chiama il cielo a restaurar giustizia,
  Chè ne mentì il Romano
  Impromettendo civiltà e diritti;
  De' mortali tradite eran le sorti
  Per satollar di pochi l'avarizia;
  Tutti scettri afferrar non de' una mano;
  Tutti i popoli denno essere invitti!
  Oggi infiacchisce Roma,
  Si punisca, a lei spetta oggi esser doma!»

                ~~~~~~~~~~

Gloria sorrise a' Vandali ed a' Goti,
  Ma fu gloria di spirti usi a furore:
  Distrussero un Impero
  Che ad un sol giogo i popoli astringea,
  E ferrei gioghi imposero a' nepoti:
  De' vizi inorridirono al fetore,
  Onde il Tebro appestava il mondo intero;
  Ma gentilezza insiem credetter rea,
  E contro a lei pugnando
  Disonoràr l'insuperato brando.

Vidi un'età delle sue forze altera,
  E diè prima in Sïonne il maggior raggio:
  Fu virtù combattuta
  Sotto Romani e Barbari, e s'estese,
  Non per astuzia o gagliardìa guerriera,
  Ma per novo in patir, santo coraggio.
  Fra dileggi e patiboli cresciuta,
  Perdonando a' carnefici, li prese:
  Scandalezzava in pria,
  Poi volgari ed eccelse alme rapìa.

                ~~~~~~~~~~

Voce allor di Cristiani empì le terre:
  «Noi Dio sospinge a debellar gli errori!
  Finor saggezza umana
  Tentò regger le sorti, e fu delirio:
  L'uom dalle colpe è dissennato, e scerre
  Non può di verità gli alti splendori,
  Se da superbia il cor non allontana,
  Se nol consacra ad umiltà e martirio.
  Or che la Croce splende,
  A vera civiltà l'uomo trascende».

Gloria inaudita a' battezzati fulse,
  E perocchè d'Iddio quest'era l'opra,
  Se fidi al suo Vangelo
  Fosser vissuti i popoli redenti,
  State sarian tutte ingiustizie espulse.
  Sàtana accinto a volger sottossopra
  La indestruttibil via che guida al cielo,
  Seminò scismi ed odio infra i credenti;
  Onta il fellon ne colse,
  Ma pure in novi lutti il mondo avvolse.

                ~~~~~~~~~~

Vidi un'età delle sue forze altera:
  Il successor di Piero e Carlo Magno
  Destra si dier fraterna,
  Come agli antichi dì Mosè ed Aronne,
  Sì che il Monarca a sua virtù guerriera
  Visibilmente avesse Iddio compagno:
  Così doppiata la possanza alterna,
  Frenaro il vizio e umanità esultonne:
  Parea che mai contesa
  Più nascer non potrìa fra Trono e Chiesa.

Voce allor si levò d'Itali e Franchi:
  «L'atterrata da' barbari è risorta
  Imperïal tutela,
  Ed or che dagli altari è benedetta,
  Fia che i mortali a civiltà n'affranchi.
  Or ogni studio a sapïenza è scorta,
  Tutti or nobilitar la legge anela,
  Bandire anela schiavitù e vendetta:
  La prima volta è questa
  Che il trionfo del ver più non s'arresta!»

                ~~~~~~~~~~

Gloria abbellì di Carlo Magno i fatti,
  Ma sceso nel sepolcro, ebbe seguaci
  Di men gagliardo ingegno:
  Trono e Chiesa s'urtàr, si combattero,
  E da scandalo uscìr follie e misfatti:
  Nocquero a verità studi fallaci,
  Città e castella fur nemiche al regno;
  Libero sir divenne il masnadiero;
  E, franti i gioghi spesso,
  Piansene il popol da licenza oppresso.

Vidi un'età delle sue forze altera,
  Allorchè il Saracin recò dispregi
  Su tutti d'Asia i liti,
  E destò in Occidente ira e temenza.
  Ecco tacer le gare, ecco guerriera
  Fraternità fra i battezzati Regi:
  Ecco d'Europa i volghi rïuniti:
  Ecco mille poteri una potenza
  Scuote, strascina, incanta:
  Tutti soldati son di Roma santa.

                ~~~~~~~~~~

Voce s'alzò di folte osti crociate:
  «Ciò che saputo oprar non avean gli avi,
  Compiere è dato a noi!
  L'alme cristiane da concordia alfine
  A magnanima impresa suscitate
  Più ludibrio non son d'affetti pravi.
  Cristo ne scelse per campioni suoi,
  E rimerto n'avrem palme divine:
  Da noi frattanto il mondo
  D'ogni impulso a giustizia andrà giocondo».

Gloria i pro' cavalieri ebber traendo
  La tomba del Signor da giogo infame,
  E grazie a' loro acciari
  Non invase anch'Europa il Mussulmano;
  Ma in vile obblìo religïon ponendo,
  Aprirò il core ad esecrande brame,
  In rapina emulàr gli Arabi avari:
  Volsero a lacerarsi invida mano:
  Colpì i Crociati Iddio,
  E in Asia lor possente orma sparìo.

                ~~~~~~~~~~

Vidi un'età delle sue forze altera,
  E nell'Italo suol fulse più bella:
  Non già poter di brandi
  Sorse a magnificar la sua fortuna,
  Sebbene ovunque ardesse ira guerriera:
  Fu suo splendido pregio una novella
  Ambizïon di studii venerandi:
  Parve Italia con Dante uscir di cuna,
  Indi Petrarca venne,
  E la corona in Campidoglio ottenne.

Voce di qua dall'Alpe inclita alzossi:
  «Di civiltà sepolta era la luce;
  Ed or novellamente
  Sulla terra la spargono le Muse:
  L'idïoma oggi vivo affratellossi
  Agl'idïomi antichi, e si fa duce
  Anco agl'infimi spiriti possente,
  Sì ch'al ver tutte vie sono dischiuse;
  Gli studii più non regge
  Idolatrìa, ma del Vangel la legge».

                ~~~~~~~~~~

Gloria il novo Parnaso ornò stupenda,
  Nè più tutta disparve a' dì futuri;
  Ma non per ciò le vie
  Da' sommi ingegni al ver furono aperte:
  In cor del volgo non oprossi ammenda;
  Spirti v'ebbe più colti e più spergiuri:
  Sul Parnaso salite anco le arpìe
  Spesso di plauso e fiori andàr coverte,
  E con immonda cetra
  D'influssi rei contaminaron l'etra.

Vidi un'età delle sue forze altera,
  E fra le sue venture una fu tale
  Che nulla mai sì grande
  Non pareva la terra aver lucrato,
  Sebben non per real possa guerriera:
  Tre savi industri (ond'un con infernale
  Patto a scïenze occulte, abbominande,
  Esser dicea la turba inizïato)
  L'arte inventaron, donde
  Ratto il pensier si stampa e si diffonde.

                ~~~~~~~~~~

Voce sonò per l'Europee contrade:
  «Incivilir mai non potean le genti
  Finchè sì nobil arte
  Non rapivano al cielo od all'inferno
  I tre veggenti della nostra etade:
  Or moltiplici fien tutti eccellenti
  Frutti di verità, sì ch'ogni parte
  Prosperi della terra, al cibo eterno;
  Chè, s'error nasce ancora,
  Tosto convien che vilipeso mora».

Gloria sorrise all'immortal portento,
  Onde crebbe ogni scritto a mille a mille;
  Non più temuto danno
  Fu il perir de' giovanti, aurei volumi:
  Ma con sacre faville indi incremento
  Trasser tante malefiche faville,
  Che se qui il ver, là incensi ebbe l'inganno
  E fur cäosse ancor tenebre e lumi:
  Dei tre veggenti forse
  All'ombre irate il fatal don rimorse.

                ~~~~~~~~~~

Vidi un'età delle sue forze altera,
  E l'uom che in lei saldissim'orma impresse,
  Fu il Ligure che volse
  Su novello emisfer l'armi e la frode
  Dell'ingorda europea stirpe guerriera:
  Chiese ad Italia che colà il träesse
  Promettendole un mondo, e spregi colse;
  Mosse ad Ispania, e prore ottenne e lode;
  Trovò i promessi regni,
  E n'ebbe in guiderdon vincoli indegni.

Voce sublime alzàr d'Europa i liti:
  «Questo fra tutti eventi è il benedetto,
  Onde ignoranza cessa
  Nella sparsa d'Adam grande famiglia!
  Ambo emisferi dal battesmo uniti
  Scola esser denno a incivilir perfetto:
  Chè se per or la nova gente è oppressa
  Dall'invasor che a dirozzarla piglia,
  Succederà al conflitto
  Il trionfo dell'ara e del diritto».

                ~~~~~~~~~~

Gloria brillò sugli arbitri dell'acque;
  Ma l'assalita rozza gente, invece
  D'aver tutela amata
  Negli ospiti arricchiti in quel terreno,
  Parte ad orrenda tirannia soggiacque,
  Parte in pugne e miserie si disfece:
  Invidi per la terra conquistata
  I vincitori si squarciare il seno:
  Il novo mondo e il vecchio
  Fur di colpe e sciagure alterno specchio.

Vidi un'età delle sue forze altera,
  E il decimo Leon ne andò festoso,
  Intorno ad esso egregi
  Cotanti fur di civiltà i cultori.
  Oltremonti ferveano ira guerriera
  E furibondo zel religïoso,
  Sì che Roma schernìan popoli e regi;
  Ma ad onta delle guerre o degli errori,
  Di belle arti reìna
  Anzi al mondo brillò Roma divina.

                ~~~~~~~~~~

Voce tonò fra i nobili intelletti:
  «Questo è il secol fecondo, in cui gagliarde
  E fantasìa e ragione
  Le lor potenze spiegano a vicenda;
  Destano, è ver, gli spirti maledetti
  Nuove eresìe, ma vieppiù fervid'arde
  Zelo di verità nella tenzone,
  E fia che pel Concilio indi più splenda:
  Per queste grandi lutte
  Le insorte larve sperderansi tutte».

Gloria su quell'età fulse immortale;
  Ma nè per la gentil magìa de' carmi,
  Nè pei dipinti insigni,
  Nè per più gravi studi, e nè pel forte
  Dato da' santi di virtù segnale,
  Non s'antepose caritade all'armi,
  Non s'ambiron costumi alti e benigni;
  Chè di superbia sempre le ritorte
  Scevràr dai pochi buoni
  La turba degli stolti e de' ladroni.

                ~~~~~~~~~~

Vidi un'età delle sue forze altera,
  Che di filosofia luce si disse:
  Garrì coi re, coll'are,
  Supplizi eresse, e libertate offrìo;
  Indi men rea si fece, e più guerriera,
  Ed adorò il mortal che più l'afflisse;
  Poi veggendo crollato il Luminare,
  A somme altre fortune alzò il desìo;
  Sempre mutava insegna,
  Giurando inalberar la più condegna.

Voce sonava in gallica favella,
  E le favelle tutte eco le fero:
  «Squarciato il velo abbiamo,
  Che per gran tempo de' cristiani al ciglio
  Celò del ver la salutar facella!
  Ripigliam de' pagani il bel sentiero;
  Forza, piacere, astuzia idolatriamo;
  Sia vilipeso di pietà il consiglio;
  Così l'umana polve
  Sostien suoi dritti, e da viltà si svolve».

                ~~~~~~~~~~

Gloria di brandi e di scïenze e d'arti
  Cinse allor la fatal razza europea,
  Ma non s'udì che i petti
  Fosser men crudi che all'età trascorse:
  Vivi lampi emanàr da tutte parti,
  E folta nebbia pur vi si mescea;
  E spesso i furti eccelse opre fur detti,
  E il parricida a mieter laudi sorse;
  E senza amici il giusto
  Vivea schernito, e di calunnie onusto.

Io vidi i tempi, e mesto allor sorrisi
  Dell'uman replicato, allegro vanto,
  Che ai posteri s'appresti
  Carco minor di guerra e di perfidia:
  Dacchè del sangue del fratello intrisi
  I passi di Cäin furo e di pianto,
  La famiglia mortal sempre funesti
  Nutre germogli di fraterna invidia:
  Mutan le usanze, e ognora
  Convien che Abel gema, perdoni e mora.

                ~~~~~~~~~~

Orrenda è storia, e sarà sempre orrenda
  Questa milizia della umana vita,
  Tal che lo stesso Iddio
  Fattosi a noi fratel, fu strazïato!
  Inorridiam, ma non viltà ci prenda:
  Possente è umanità, benchè punita;
  La regge quel Divin che a lei s'unìo!
  Il figlio della creta è al duol dannato,
  Ma la terribil prova,
  S'egli ambisce il trionfo, a dargliel giova.

Non qui, non qui il trionfo inter!--ma pure
  Qui già comincia lo splendor de' giusti!
  Patiscon danni e morte,
  E il maligno sprezzarli indi s'infinge.
  Ei chiama lor virtù volgari e scure;
  Vorrìa che i rei fosser di laudi onusti;
  Ma tutte coscïenze un grido forte
  Son costrette ad alzar (Dio le costringe):
  «Falsa è, Cäin, tua gloria,
  Il grande è Abel, d'Abello è la vittoria!»




ALESSANDRO VOLTA.

              Erat vir ille simplex et rectus,
                et timens Deum.
                               (_Job._ I. 1).


Europa e il mondo onor ti rende, o Volta,
  Per l'altissimo ingegno ond'hai natura
  Scrutata, e in gravi magisterii svolta.

E fin che indagin glorïosa dura
  Di scïenze tra i figli della terra,
  Il nome tuo d'obblio non fia pastura.

Ma non sol perchè piacque a te far guerra
  De' fisici misteri all'ignoranza,
  Giusta laude il cor mio qui ti disserra.

Vidi altro merto ch'ogni merto avanza
  Splender nella tua grande anima, ardente
  D'ogni santa e magnanima speranza.

In tua vecchiezza, a me giovin demente
  T'avvicinava il caso.... ah! non il caso,
  Ma la bontà del senno onnipotente!

E ti vidi anelar, perch'io süaso
  Dai falsi lumi d'empietà non gissi,
  Ma dal lume del ver crescessi invaso.

Un dì, seduto appo quel Sommo, io dissi
  Quai m'affliggesser dubbii sciagurati
  Sovra i destini a umanità prefissi;

E gli narrai quai mi tendesse aguati
  Mia fantasia superba, investigante
  Supremi arcani, a noi da Dio negati.

«O tu, gli dissi, che vedesti avante
  Più di molti mortali entro a' secreti,
  Fra cui traluce il sempiterno Amante,

Dimmi in qual foggia in mezzo a tante reti
  Di volgari credenze e d'incertezza,
  Circa la fede il tuo pensiero acqueti».

Il buon vegliardo a me con pia dolcezza:
  «Figlio, anch'io lungo tempo esaminando,
  Tenni la mente a dubitanze avvezza;

E a' giovani anni mi turbava, quando
  Mi parea che del secolo i primai
  Di Fè il giogo scotesser venerando,

E s'infingesser di scïenza a' rai
  Scoperto aver ch'Ara, Vangelo e Dio,
  Fuor ch'esca a plebe, altro non fosser mai.

Temea non forse alfin dovessi anch'io
  Da' miei studi esser tratto a dir:--La scuola,
  Che mi parlò d'un Crëator, mentìo.

Ma benchè ardito e avverso ad ogni fola,
  E benchè in secol tristo in ch'ebbe regno
  Quella filosofia che più sconsola,

E benchè procacciassi alzar lo ingegno,
  Sì che a Natura io lacerassi il velo,
  Sempre d'Iddio vidi innegabil segno».

Così Volta parlava, ergendo al cielo
  La cerulea pupilla generosa,
  Poi seguitava con paterno zelo:

«Degli audaci all'imper resister osa,
  Che da lor alta fama insuperbiti
  Noman religïone abbietta cosa!

Mal per dottrina ostentansi investiti
  Di maggior luce che non dan gli altari:
  Io negli studi ho i passi lor seguiti,

Nè scorto ho mai ch'uom veramente impari
  Saldo argomento a diniegar quel Nume,
  Che splende nel creato anco agl'ignari.

E se d'umano spinto all'acume
  Diniegare è impossibile l'Eterno,
  Lui trovo pur di coscïenza al lume».

«Lui troviam tutti! dissi; e mai governo
  Del mio cor non faranno atee dottrine,
  Ma fuor del tempio assai dëisti io scerno.

E tu forse a costor più t'avvicine,
  Che non a quei che dall'Uom-Dio portate
  Estiman del Vangel le discipline».

«T'inganni, o giovin! replicò (e sdegnate
  Sfavillaron le ciglia del vegliardo,
  Poi su me si rivolsero ammansate).

T'inganni, o giovin! Nel Vangel lo sguardo
  Figgo come ne' cieli, ed in lui sento
  Tutto il poter di verità gagliardo.

Sento che negli umani un vïolento
  S'oprò disordin per peccato antico,
  E che vizio e virtù son mio tormento,

Sento che il Crëator rimase amico
  De' puniti mortali; e, a noi disceso
  Per esserne modello, il benedico.

Sento che siccom'Egli uomo s'è reso,
  Divino debbo farmi, e tutto giorno
  Viver per lui d'amor sublime acceso.

Sento che puote ingegno essere adorno
  Di ricco intendimento e di scïenza,
  Della Croce adorando il santo scorno;

E m'umilio con gioia e reverenza
  Col cattolico volgo a questa Croce,
  E in lei sola di scampo ho confidenza».

Eloquente dal cor rompea la voce
  Del buon canuto, come a tal, cui forte
  Dell'error d'un amato angoscia cuoce.

«Tu mi garrisci e in un mi riconforte,
  Dissi, e poichè alla Chiesa un Volta crede,
  Spezzar de' dubbii spero le ritorte».

«Le spezzerai! quegli gridò con fede;
  Vedrai che bella fra' più colti ingegni
  Anco religïosa anima incede!

Nè immaginar che lungo tempo regni
  La gloria de' filosofi or vantati,
  Che fur di scherno e di superbia pregni:

Pochi anni ti prenunzio, e smascherati
  Vedrai que' mille turpi falsamenti,
  Con che in lor carte i fatti han travisati.

Il più splendido autor di que' furenti,
  Che tutto diffamò col vil sogghigno,
  E con tai grazie che parean portenti,

Malgrado i pregi del suo stil vòlpigno,
  E il suo bel _Lusignano_ e sua _Zaìra_,
  Detto sarà filosofo maligno.

Ei tutti i dì già meno ossequio ispira,
  E Francia, ond'ei sembrò tanto dottore,
  Già del mentir di lui parla, e s'adira.

Ed al crollar del gran profanatore
  La ciurma crollerà dei men famosi,
  Che volean Dio strappar dall'uman core».

Io di Volta ridire i luminosi
  Sensi mal so, ma dell'egregio vecchio
  Amor mi prese, e più a lui mente posi.

Più fïate percossero il mio orecchio
  I suoi santi dettami, e più fïate
  Divisai farli di mia vita specchio.

Io meditando tue parole amate,
  O incomparabil uom, più non gustava
  Degli audaci le carte avvelenate.

Ancor pur troppo da te lungi errava,
  Ma pur m'innamoravan que' volumi
  Che il dolce genio tuo mi commendava.

Io debol era, ma ogni dì i costumi
  Del mondo a me tornavan più molesti:
  Chè li scernea della tua fede ai lumi.

Sovente i giorni miei trascorrean mesti,
  Perocchè i tuoi consigli io non seguìa,
  Mentre pur mi fulgean veri e celesti.

Varie sorti e distanze a quella mia
  Tenerezza per te scemàr vantaggio,
  E poco al tuo savere io mi nodrìa.

Vedendoti di rado, il mio coraggio
  Appo la Croce non durò abbastanza,
  E a follìe tributai novello omaggio.

Ahi! diè l'Onnipossente a mia incostanza
   Castigo di sventura e di catena,
  E lurid'antro a me divenne stanza!

Tu, certo, benchè allor pensieri e lena
  Ti s'infiacchisser per decrepiti anni,
  Raccapricciasti di mia orribil pena,

E con secreti gemiti ed affanni
  Per me a' pie' del Signore hai dimandato
  Sollievo e forza, ed alti disinganni.

Ei t'esaudiva, e il creder tuo stampato
  Così alfine in quest'alma addentro venne,
  Che più da dubbii non andò crollato.

E gaudio e libertà poscia m'avvenne,
  E rividi la madre e il genitore
  Dopo la sanguinosa ansia decenne.

Ma ne' giorni del mio lungo dolore
  Molte vite finìan la mortal traccia,
  E di batter cessò tuo nobil core.

Duolmi che più non posso infra tue braccia
  Gettarmi alcun momento, e alzare il ciglio
  In tua paterna, veneranda faccia.

In tutti i dì del mio terreno esiglio
  Pregherò Dio che schiuda a te sua reggia,
  Se mai fuor ti legasse aspro vinciglio.

Ma te già spero nell'eletta greggia!
  Di là mi vedi, e preghi impietosito
   Che in tua pace per sempre io ti riveggia.

Perdonami se tardi io t'ho obbedito!
  A tua amistà m'affido, e affido pure
  Quel diletto mio Porro, a te gradito!

Impetra il fin dell'alte sue sciagure;
  Impetra ch'io con esso e gli altri amici
  Troviam nel divo Amor gioie secure,

Sì che n'abbian giovato i dì infelici!




UGO FOSCOLO.

                 Claritas....omnia sperat.
                      (_I. Cor._ 13.7).


Ugo conobbi, e qual fratel l'amai,
  Chè l'alma avea per me piena d'amore:
  Dolcissimi al suo fianco anni passai,
  E ad alti sensi ei m'elevava il core.
  Scender nol vidi ad artifizi mai,
  E viltà gli mettea cruccio ed orrore:
  Vate era sommo, ed avea cinto l'armi,
  E alteri come il brando eran suoi carmi.

Tu fosti, o mio Luigi [1], il caro petto
  Che, allorch'io dalle Franche aure tornava,
  Me a quell'insigne amico tuo diletto
  Legasti d'amistà che non crollava:
  Oh quanto è salutare a giovinetto,
  Perchè avvolgersi sdegni in turba ignava,
  Lo stringer mente a mente e palma a palma
  Con celebre, gentil, fortissim'alma!

Ma, sventura, sventura! Uom così degno
  D'amar colla sua grande anima Iddio,
  In fresca età l'ardimentoso ingegno
  Ad infelici dubitanze aprìo:
  Che di natura l'ammirabil regno
  Opra di cieche sorti or gli apparìo,
  Or de' mondi il Signor gli tralucea,
  Ma incurante d'umani atti il credea.

Nondimen fra' suoi dubbii sfortunati,
  Ugo abborrìa l'inverecondo zelo
  Di que' superbi, che, di fè scevrati,
  Fremono ch'altri innalzin voti al cielo;
  E talor mesto invidïava i fati
  Del pio, cui divin raggio è l'Evangelo;
  E spesso entrava in solitario tempio,
  Come non v'entra il baldanzoso e l'empio.

E mi dicea che que' silenzi santi
  Della casa di Dio nella tard'ora,
  Quando qua e là da pochi meditanti
  Sovra i proprii dolor si geme ed òra,
  Ovvero i dolci vespertini canti
  Sacri alla Vergin ch'è del ciel Signora,
  Nell'alma gl'infondean pace profonda,
  O d'alta poesia la fean gioconda.

Sempre onoranza fra i più cari amici
  Rese al canuto Giovio venerando,
  E sue parole di virtù motrici
  Con benevol desio stava ascoltando,
  E a lui diceva:--«Anch'io giorni felici
  Ho sulla terra assaporati, quando
  Innamorata ancor la mia pupilla
  Vedea quel Nume che a' tuoi rai sfavilla».

E Giovio protendendo a lui la mano,
  Paternamente gli diceva:--«Io spero,
  Io per te spero assai, perocchè umano
  E magnanimo ferve il tuo pensiero!
  Invan t'ostini fra dubbiezze, invano
  Della grazia ricàlcitri all'impero:
  Iddio t'ama, ti vuol, nè ti dà pace,
  Sinchè d'amor non ardi alla sua face».

Tai detti al cor scendean del generoso
  Che il bel profondamente ne sentiva;
  E al vecchio amico rispondea:--«Non oso
  Sperar che in mar cotanto io giunga a riva;
  Ma vero è ben che più non ho riposo,
  Dacch'egli è forza che dubbiando io viva,
  E un dì tua sicuranza acquistar bramo,
  E il mister della Croce onoro ed amo».

E siccome al buon Giovio sorridea
  Con ossequio amantissimo di figlio,
  Così sul mio Manzoni Ugo volgea
  Quasi paterno, glorïante ciglio:
  In esso egli ammirava e predicea
  Di fantasìa grandezza e di consiglio,
  Forte garrendo, se taluno ardìa
  Di Manzoni schernir l'anima pia.

Tal eri, o mio sincero Ugo; e più volte
  Io pure udii tuoi gemiti secreti,
  Qualor non prevedute eransi accolte
  Su te cause di giorni irrequïeti.
  La guancia t'aspergean lagrime folte
  Ricordando i fuggiti anni tuoi lieti:
  --«Percuotenti, sclamavi, un Dio tremendo,
  Che offender non vorrei, ma certo offendo!»

Allora a dimostrar che titubante
  Mal tuo grado bolliva il tuo intelletto,
  Ed odio non portavi all'are sante,
  E di sete del ver t'ardeva il petto,
  Meco avvertivi nella Bibbia quante
  Splendesser tracce del divino affetto,
  E confessavi, in tue mestissim'ore
  Sol raddolcirti quel gran libro il core.

Un dì col genitor del mio Borsieri
  Io passeggiava al bosco suburbano,
  E tu ch'ivi leggendo sedut'eri,
  Ci vedesti, e gridasti da lontano:
  «Ecco il volume degli eterni veri!»
  Corsi, e il volume presi io da tua mano:
  Lessi: Evangelio! E--«Bacialo! dicesti;
  Gl'insegnamenti d'un Iddio son questi!»

Ah, sebbene quell'Ugo ottenebrato
  Mal sapesse scevrar natura e Dio,
  E talor supponesse annichilato
  Nella tomba il mortal che i dì compio;
  D'altro dopo l'esequie eccelso fato
  Nodrìa talor vivissimo desìo,
  E dir l'intesi:--«No, quest'alma forte
  Mai non potrà vil pasto esser di morte!»

E ben più udii dal labbro tuo eloquente,
  Quando insiem leggevam famose carte,
  Ove un illustre ingegno miscredente
  Rampogne avea contro alla Chiesa sparte:
  Dal seggio allor balzasti impazïente,
  E ti vidi magnanimo scagliarte
  A sostener con voci alte e robuste,
  Che le accuse ivi mosse erano ingiuste.

E quantunque a' Pontefici severo
  Si volgesse il tuo spirto e a' Sacerdoti,
  Ammiravi la cattedra di Piero
  Ne' giorni di sua possa più remoti;
  E di gentil nell'arti magistero
  Datrice l'appellavi a' pronepoti;
  E sovra ognun che fu decoro all'are
  Liberal laude ti piacea innalzare.

Se in alcuna tua carta eco facesti
  D'animi non cristiani alla favella;
  Se di soverchio duol semi funesti
  Sparsi hai ne' cuor che passïon flagella;
  Se del secolo errante in cui nascesti,
  Bench'alta, l'alma tua rimase ancella,
  Opra fu di fralezza e di prestigio,
  Non mai di petto a mire inique ligio.

E il tuo libro d'amore isconsolato,
  Benchè riscosso immensi plausi avesse,
  Benchè da te qual prima gloria amato,
  Bench'opra non indegna a te paresse,
  Talor gemer ti fea, ch'avvelenato
  Un sorso gioventù quivi beesse
  D'ira selvaggia contra i fati umani,
  Ed idolo Ortis fosse a ingegni insani.

Biasmo gagliardo quindi al giovin davi
  Che ti dicea suoi forsennati amori;
  E l'atterrarsi, codardìa nomavi,
  Sotto qual siasi incarco di dolori;
  E sua vita serbar gli comandavi
  Per la pietà dovuta a' genitori,
  Pel dovuto anelar d'ogni vivente,
  Sì che sacri a virtù sien braccio e mente.

Di molti io memor son tuoi forti detti
  Da core usciti di giustizia acceso,
  E a tue nascose carità assistetti,
  E al tuo perdon ver chi t'aveva offeso;
  E pochi vidi sì söavi petti
  Portar costanti il proprio e l'altrui peso,
  E quel pianto trovar, quella parola,
  Che gli afflitti commove, alza e consola.

Memor di tanto, io spero, e spero assai,
  Che, sebben conscio non ne andasse il mondo,
  Sul letto almen della tua morte avrai
  Sentito del Signor desìo profondo:
  Spero che l'Angiol degli eterni guai,
  Già di predar tua grande alma giocondo,
  L'avrà fremendo vista all'ultim'ora,
  Spiccato un volo al ciel, fuggirgli ancora.

E mia speranza addoppiasi pensando
  Che alla tua madre fosti figlio amante:
  Quella vedova pia vivea pregando
  Che tu riedessi alle dottrine sante:
  Di buoni genitor sacro è il dimando,
  E sul cuor dell'Eterno è trionfante,
  Nè da parenti assunti in Paradiso
  Figlio che amolli, no, non fia diviso.

L'inferma, antica genitrice ognora
  Benediceva a te con grande affetto,
  Perchè al minor fratello ed alla suora
  D'alta amicizia andar godevi stretto:
  Furono a Giulio giovincello ancora
  Quai di padre tue cure e il tuo precetto,
  Ed amai Giulio perocch'ei t'amava,
  E l'alma tua del nostro amor brillava.

Ah! tanto spero io più la tua salvezza,
  Che sventurato fosti in sulla terra!
  Or tuoi difetti, or tua leale asprezza
  Ti suscitàr di mille irati guerra:
  E di profughi dì lunga amarezza,
  E povertà t'accompagnàr sotterra:
  Nè lieve a te fu duol che dolci amici
  Fossero al pari, o più di te infelici.

Le lagrime vegg'io che certo hai spanto
  Quando l'annuncio orribil ti giungea
  Che, tronco della vita a me ogn'incanto,
  Per anni ed anni in ceppi esser dovea:
  Il Cielo sa se in mia prigion t'ho pianto,
  E quai voti il cor mio per te porgea!
  Sempre io chiesi per te l'inclita luce
  Che di tutto consola, e a Dio conduce.

Dolce mi fu dopo decenne pena
  Riedere alla paterna amata riva;
  Ma allo spezzarsi della mia catena
  D'immenso gaudio l'alma mia fu priva;
  Chè di tue rimembranze era ripiena,
  E già in Britannia il cener tuo dormiva!
  E seppi tue sciagure, e niun mi disse
  Se, morendo, il tuo core a Dio s'aprisse!

Di tua vita furenti indagatori,
  Per laudare o schernir la tua memoria,
  Di te narraro i deplorandi errori
  Quasi parte maggior della tua gloria:
  Falsato indegnamente hanno i colori!
  Del tuo core ignorato hanno l'istoria!
  Ugo conobbi, o ingiurïanti infidi,
  E tra' suoi falli alta virtude io vidi!

E tu, schietta e magnanima Quirina,
  Che appien di lui pur conoscesti il core,
  Meco ogni dì il rammenti alla divina,
  Infinita pietà del Salvatore:
  Come la mia, tua dolce alma s'inchina
  Con invitta fiducia e con fervore
  A pro del nostro amato, onde con esso
  Veder per sempre Iddio ne sia concesso.

Appagar te non ponno, e me neppure,
  Nessun ponno appagar su caro estinto
  Funebri canti o funebri scolture,
  Da cui pari ad eroe venga dipinto:
  Uopo han di Dio le amanti creature!
  A fede e speme han l'intelletto avvinto!
  Noi non chiamiamo eroe l'amico andato:
  Amiam, preghiam ch'ei sia con noi salvato!

Noi d'Ugo abbiamo un giudice pietoso,
  E tu sei quello, onniveggente Iddio:
  Non un de' suoi sospir ti fu nascoso;
  Anzi a te ogni sua giusta opra salìo.
  Che festi d'un mortal sì generoso?
  Dimmi se il perdonavi e a te s'unìo!
  Ah, se ancor di sue piaghe afflitto langue,
  Appien le asterga, o buon Gesù, il tuo sangue!


[1] Mio fratello primogenito.




LODOVICO DE BREME.

          Non obliviscaris amici tui in animo tuo.
                              (_Eccli._ 37. 6).


Dacchè miei ceppi hai franto, e il subalpino
  Aere di novo, o sommo Iddio, respiro,
  Piena d'incanti è al guardo mio Taurino;
  Ma un caro ch'io v'avea cerco e sospiro.

Qui Lodovico nacque, e parte visse
 De' diletti suoi giorni, e qui patìo,
 E presso a morte qui le ciglia affisse
 L'ultima volta sul sembiante mio.

E m'indicò le vie dov'ei solea
  Trar verso sera i solitarii passi,
  E il loco della chiesa ov'ei porgea
  Preci, me lunge, perchè a lui tornassi.

Si ch'ogni giorno or qua or là lo veggio
  Smorto ed infermo, e pien di lena sempre,
  Ed in ispirto al fianco suo passeggio,
  E parmi che sua voce il cor mi tempre.

Negli estremi suoi dì quanto, o Signore,
  Altamente parlommi ei del Vangelo!
  Come esclamò che il rimordeano l'ore
  A gioie, a larve, e non sacrate al cielo!

Ah, que' detti m'affidano, e m'affida
  La tua clemenza, e lui beato io spero!
  Ma se ancor dolorasse, odi mie grida,
  Aprigli i gaudii del tuo santo impero.

Debitor fui di molto a Lodovico:
  Sprone agli studii miei si fea novello;
  Ai dolci amici suoi mi volle amico,
  E più al suo prediletto Emmanuello[1].

Ma in ver di Ludovico io l'amicizia
  Ingratamente troppo rimertai,
  Fera in quegli anni m'opprimea mestizia,
  Nè a lui la vita abbellir seppi io mai.

Con indulgenza infaticata il pondo
  Ei reggea di mia trista alma inquïeta,
  E spesse volte da dolor profondo
  A sorriso traeami e ad alta meta.

Per forte impulso de' suoi cari accenti
  Energìa forse conseguii più bella:
  Quell'energìa perch'uomo infra i tormenti
  Soffoca i lagni, e indomito s'appella.

La facondia, l'amor, la pöesia
  Perscrutante e gentil de' suoi pensieri
  Luce nova sovente all'alma mia
  Davan cercando i sempiterni veri.

Quante fïate a' gravi dubbii miei
  Mosse amichevol, generosa guerra,
  E me dai libri tracotanti e rei
  Svelse di lor, cui senza Dio è la terra!

Se arditi di sua mente erano i voli
  Quando la mente ei di Platon seguiva,
  Pur temev'anco di ragione i dòli,
  Ed a' piè dell'altar si rifuggiva.

Te sorpreso di morte sì precoce,
  Deh! amico, non avesse il fero artiglio!
  Più fido mi vedresti ora alla Croce,
  Più concorde or sarìa nostro consiglio.

E tu stesso maestri avendo gli anni,
  Con più sicura man rigetteresti
  Del secol nostro gli abbaglianti inganni,
  E tutti i lumi tuoi foran celesti.

Ma fu per te misericordia certo,
  Che tu morissi pria dell'ora, in cui
  Trassi prigione in bolgie, ove deserto
  In grandi strazi per due lustri io fui.

Le ambasce mie, le ambasce d'altri amici
  Troppo avrian tua pietosa alma squarciata:
  Chi vive sulla terra a' dì infelici,
  Troppo ne' danni i soli danni guata.

Invece, assunto, come spero, al loco
  Ove in tutte sue parti il ver risplende,
  Veduto avrai che di sventura il foco
  Talor sana gli spirti a cui s'apprende.

Veduto avrai siccome io, debol tanto
  Quando i miei dì fulgean più dilettosi,
  Nel supremo dolor contenni il pianto,
  E mia fiducia nell'Eterno posi.

Veduto avrai siccome, fatto io preda
  Di lunghe dubitanze sciagurate,
  Solo in carcer la diva afferrai teda,
  Che mie maggiori tenebre ha sgombrate.

Veduto avrai, dentr'anime più pure,
  Che non era la mia, nel duol costrette,
  Stimol gagliardo farsi le sciagure
  A volontà più fervide e più elette.

Commiserato avrai noi doloranti,
  E reso grazie a Dio, tutti scernendo
  Dell'oprar suo sublime i fini santi,
  Pur quando sovra l'uom tuona tremendo.

Tu mel dicevi un giorno, ed io superbo
  Crederlo non potea! Tu mel dicevi:
  «Dio non si mostra a sua fattura acerbo,
  Se non perchè l'amata a lui s'elèvi».

Non tutte sue fatture hann'uopo eguale
  Di venir da procella aspra battute,
  Ma tai ve n'ha che senza orrendo strale
  In fiacca letargìa sarian cadute.

Nondimen di mia forza ancor non posso,
  No, glorïarmi, e spesse volte ancora
  Son da tristezza e da pietà commosso,
  E con suoi lumi Iddio non mi ristora.

In quell'ore fantastiche di pena
  Godo passar dinanzi alle tue porte,
  E il core allor secreto pianto sfrena,
  Inconsolabil di tua infausta morte.

Ma poi le tue sentenze generose
  Mi tornan nella mente, e il tuo sorriso;
  E m'inondano il sen dolcezze ascose,
  Ed anelo abbracciarti in Paradiso.

Prego che tu vi sia! prego che appresso
  Al nostro Volta, ad ambiduo sì caro,
  Con lui mi guardi, e m'impetriate accesso
  Laddove col desìo già mi riparo!

Dio, salvator di molti amici miei,
  Ch'a te in vita e più in morte alzaro il core,
  Di te indegno e di loro io mi rendei;
  A farmi degno, ti domando amore!


[1] Il Principe Emmanuele della Cisterna.




LA PATRIA.

                 In Deo faciemus virtutem
                        (_Ps._ 107. 14).


Oh dolce patria! oh come
Balza de' forti il core al tuo bel nome!
Stimolo a generosi atti è desìo
Ch'ella in senno e virtù splenda felice:
La voce che nel dice,
Voce è di carità, voce è d'Iddio!

  Ma tu che in fondo al core
Tutti gli arcani miei leggi, o Signore,
Tu sai che l'amor patrio, onde mi vanto,
Non è superba frenesìa di guerra,
Perchè di sangue e pianto,
A nome d'equità, grondi la terra.

Neppure a' dì lontani
Quando me travolvean disegni insani,
Quando far forza ai casi ambito avrei,
Sì che a' brandi stranieri onta tornasse,
Con chi gli altari odiasse
Affratellato io mai non mi sarei.

  Veggio con ira e sprezzo
Color che tutto giorno osan, dal lezzo
Del vizio che li ammorba, alzar la destra,
E, brandendo il pugnal del masnadiero,
Chiamar cittadin vero
Chi a lor perfida scuola s'ammaestra.

  Del santo patrio affetto
Gl'ipocriti son dessi! In uman petto,
Ove sì di pietà luce s'abbui,
Non arde fiamma di virtù sublime:
Son desse l'alme prime
Che, s'uom pagarle vuol, vendono altrui.

  Amara esperïenza
Mostrommi ch'ove somma è vïolenza
Di feroce linguaggio, ivi s'asconde
Mal fermo spirto, prono a codardìa:
Sol l'alme vereconde
Spiegan ne' buoni intenti alta energìa.

  Fida a virtù la mente
Colui perchè terrìa che Iddio non sente?
Anco in età pagane i veri forti,
Che opraron per la patria atti mirandi,
Chiedeano al ciel le sorti,
E per religïon divenian grandi.

  Ad onorar l'avita
Terra chi meglio di Gesù ne invita?
Di Gesù che ne impon fraterno amore!
Che ne impon di giustizia ardente zelo!
Che accenna premio il cielo
A chi pel comun ben respira e muore!

  Gagliarda ira tremenda
Serbiam pel dì che a provocarne scenda
La burbanzosa avidità straniera:
Del Prence e della Patria allora a scampo,
Precipitiamo in campo
Col grido invitto:--«Si trionfi o pera!»

  Accostin core a core
Intanto pace, e begli studi, e amore!
Chè troppo già da fazïoni stolte,
Di perpetua ingiustizia eccitatrici,
Fur l'Itale pendici
In lutto e sangue ed ignominia avvolte.

  L'estera invidia, quando
Nostre glorie natìe vien visitando,
Gli odii scorge, ed applaude alla maligna
Fraterna gara, promettendo aiuti;
E poi quando abbattuti
Siam da discordia, ci disprezza e ghigna.

  Non c'illudiam fra sogni,
Onde lo spirto desto indi vergogni:
Ma ai circondanti popoli mostriamo,
Che in tutte fasi di grandezze umane
Grandezza in noi rimane,
Dacchè al vero ed al bel sempre aspiriamo.

Al vero e al bello sempre
Aspiri chi sortiva itale tempre!
Splendidissima a noi traccia segnaro
Que' glorïosi, onde la sacra polve
Tutte le glebe involve
Di questo suolo, al cielo e a noi sì caro!

  Penisola gentile,
Che sovra il mondo pria la signorile
Spada gran tempo trionfando alzasti,
E sebben misto a lutti inevitati,
Sui barbari domati
Ampio tesor di civiltà versasti!

  Penisola stupenda,
Non nelle gioie sol, ma in sorte orrenda,
Poichè per le tue colpe un dì prorotti
Venti concordi popoli a vendetta,
Da te fra lacci stretta
Furo a degne arti, e al vero Dio condotti!

  Penisola divina,
Che dell'antico imper dalla rovina
Così sorgesti, come pronto sorge
Sopraffatto da pargoli un adulto,
Che, ad onta dell'insulto,
Maestra mano ai dissennati porge!

  Penisola, ove siede
Inconcussa da turbini la fede,
Sì che per quanto annoveriamo estesi
Della redenta umana stirpe i regni,
Ognor ne' retti ingegni
Da te i lumi del ver tornaro accesi!

  Sembra per te il Signore
Più che per altre terre arder d'amore!
Sembra nelle tue dolci aure più vago
Emanar de' suoi cieli il bel sorriso;
Sembra del Paradiso
Volerti Iddio sovra quest'orbe imago!

  Sugli emuli tranquilla
Rivolgi pur la tua regal pupilla.
Or quel popolo or questo andare altero
Può primeggiando in forza d'auro o ferri:
Pur non ve n'ha che atterri
Il tuo sublime sulle menti impero.

  Se altrove è maledetta
L'alma che striscia come serpe abbietta,
L'alma che sorda a' grandi esempli aviti,
Incurante di senno e di decoro,
Serva si fa a coloro
Che a sedurre e predar vengon suoi liti;

  Quanto più reo non fora
Chi, aperti gli occhi sotto Itala aurora,
A patria di magnanimi cotanta
Non sacrasse altamente opra e desìo!
Il popol siam di Dio;
Stampiam nostr'orme nella via più santa!




SALUZZO.

        Et sit splendor Domini Dei nostri
          super nos.
                        (_Ps._ 89. 17).


Oh di Saluzzo antiche, amate mura!
  Oh città, dove a riso apersi io prima
  Il core e a lutto e a speme ed a paura!

Oh dolci colli! Oh mäestosa cima
  Del monte Viso, cui da lungo ammira
  La subalpina, immensa valle opima!

Oh come nuovamente or su te gira
  Lieti sguardi, Saluzzo, il ciglio mio,
  E sacri affetti l'äer tuo m'ispira!

Nelle sembianze del terren natìo
  V'è un potere indicibil che raccende
  Ogni ricordo, ogni desir più pio.

So che spiagge, quai siansi, inclite rende
  Più d'un merto söave a chi vi nacque,
  E bella è patria pur fra balze orrende;

Ma nessuna di grazia armonìa tacque,
  O Saluzzo, in tue rocce e in tue colline,
  E ne' tuoi campi e in tue purissim'acque.

Ogni spirto gentil che peregrine
  A piè di queste nostre Alpi si sente
  Letizïar da fantasie divine.

Sovra il tuo Carlo, e il dotto suo parente[1],
  Che pii vergaron le memorie avite,
  Spanda grazia immortal l'Onnipossente!

Dolce è saper, che di non pigre vite
  Progenie siamo, e qui tenzone e regno
  Fu d'alme da amor patrio ingentilite.

Più d'un estero suol di canti degno
  Porse a mie luci attonite dolcezza,
  E alti pensieri mi parlò all'ingegno:

Ma tu mi parli al cor con tenerezza,
  Qual madre che portommi infra sue braccia,
  E sul cui sen dormito ho in fanciullezza.

Ben è ver che stampata ho breve traccia
  Teco, o Saluzzo, e il dì ch'io ti lasciai
  A noi già lontanissimo s'affaccia.

Pargoletto ancor m'era, e mi strappai
  Non senza ambascia da tue dolci sponde,
  E, diviso da te, più t'apprezzai.

Perocchè più la lontananza asconde
  D'amata cosa i men leggiadri aspetti,
  E più forte magìa sul bello infonde.

Felice terra a me parea d'eletti
  La terra di mio Padre, e mi parea
  Altrove meno amanti essere i petti.

E mi sovvien ch'io mai non m'assidea
  Sui ginocchi paterni così pago,
  Come quando tuoi vanti ei mi dicea.

In me ingrandiasi ogni tua bella imago;
  Del nome saluzzese io insuperbiva;
  Di portarlo con laude io crescea vago.

E degl'illustri ingegni tuoi gioiva,
  E numerarli mi piacea, pensando
  Che in me d'onor tu non andresti priva.

Vennemi quel pensiero accompagnando
  Oltre i giorni infantili, allor che trassi
  Al di là delle care Alpi angosciando.

Nè t'obblïai, Saluzzo, allor che i passi
  All'Itale contrade io riportava,
  Benchè in tue mura il capo io non posassi.

Chè il bacio de' parenti m'aspettava
  Nella città ch'è in Lombardia regina,
  E colà con anelito io volava.

E colà vissi, e colsi la divina
  Fronde al suon di quel plauso generoso,
  Che premia, e inebbria, e suscita, e strascina.

Oh Saluzzo! al mio giubilo orgoglioso
  Pe' coronati miei tragici versi,
  Tua memoria aggiungea gaudio nascoso.

Oh quante volte allor che in me conversi
  Fulser gli occhi indulgenti del Lombardo,
  E spirti egregi ad onorarmi fersi,

Ridissi a me con palpito gagliardo
  La saluzzese cuna, e mi ridissi
  Che grata a me rivolto avresti il guardo!

E poi che in ogni Itala riva udissi
  Mentovar la mia scena innamorata,
  Ed ai mesti Aristarchi io sopravvissi,

L'aura vana, che fama era nomata,
  Pareami gran tesor, ma vieppiù bello
  Perchè a te gioia ne sarìa tornata.

Mie mille ardenti vanità un flagello
  Orribile di Dio ratto deluse,
  E negra carcer mi divenne ostello.

Non più sorriso d'immortali Muse!
  Non più suono di plausi! e tutte vie
  A crescente rinomo indi precluse!

Ma conforti reconditi alle mie
  Tristezze pur il Ciel mescolar volle,
  E il cor balzommi a rimembranze pie.

Del captivo l'afflitta alma s'estolle
  A vita di pensier, che in qualche guisa
  Il compensa di quanto uomo gli tolle.

E quella vita di pensier, divisa
  Fra le non molte più dilette cose,
  Ora è tormento ed ora imparadisa.

Io fra tai mura tetre e dolorose
  Pregava, e amava, e sentìa desto il raggio
  Del pöetar, che il cielo entro me pose.

Miei carmi erano amor, prece, e coraggio;
  E fra le brame ch'esprimeano, v'era
  Ch'essi alla cuna mia fossero omaggio.

Io alla rozza, ma buona alma straniera
  Del carcerier pingea miei patrii monti,
  E allor sua faccia apparìa men severa.

E m'esultava il sen, quando con pronti
  Impeti d'amistà quel torvo sgherro
  Commosso si mostrava a' miei racconti.

Pace allo spirto suo, che in mezzo al ferro
  Umanità serbava! A lui di certo
  Debbo s'io vivo, e a' lidi miei m'atterro.

Morto o insanito io fora in quel deserto,
  Se confortato non m'avesse un core
  Nato di donna, e a caritade aperto.

Scevra quasi or mia vita è di dolore,
  Ad Italia renduto e a' natii poggi,
  Ov'alte m'attendean prove d'amore.

Benedetti color, che dolci appoggi
  Mi fur nell'infortunio, e benedetti
  Color, che mia letizia addoppian oggi!

E benedetta l'ora in che sedetti,
  Saluzzo mia, di novo entro tue sale,
  E strinsi a me concittadini petti!

Non vana mai su te protenda l'ale
  Quell'Angiol, cui tuo scampo Iddio commise,
  Sì che nobil sia cosa in te il mortale!

L'alme de' figli tuoi non sien divise
  Da fraterna discordia, e mai le pene
  Dell'infelice qui non sien derise!

Le città circondanti ergan serene
  Lor pupille su te, siccome a suora
  Ch'orme incolpate a lor dinanzi tiene.

E le lontane madri amin che nuora
  Vergin ne venga di Saluzzo, e questa
  Abbian figliuola reverente ognora;

E la straniera vergin, che fu chiesta
  Da garzon saluzzese, in cor sorrida
  Come a lampo di grazia manifesta!

Pera ogni spirto vil, se in te s'annida!
  Vi regni indol pietosa ed elegante,
  E magnanimo ardire, e amistà fida!

Mai non cessino in te fantasìe sante,
  Che in dottrina gareggino, e sien luce
  A chi del bello, a chi del vero è amante;

E del saver tra' figli tuoi sia duce
  Non maligna arroganza, invereconda,
  Ma quella fè che ad ogni bene induce;

Quella fede che agli uomini feconda
  Le mentali potenze, a lor dicendo,
  Ch'uom non solo è dappiù di belva immonda.

Ma può farsi divin, virtù seguendo!
  Ma dee farsi divino, o di viltate
  L'involve eterno sentimento orrendo!

Tai son le preci che per te innalzate
  Da me son oggi, e sempre, o suol nativo:
  Breve soggiorno or fo in tue mura amate,

Ma, dovunque io m'aggiri, appo te vivo!


[1] Carlo Muletti, e Delfino suo padre, Storici di Saluzzo.--Io
    m'onoro dell'amicizia di Carlo, e parimente di quella del Maggiore
    Felice, suo fratello.




IL POETA.

            Et stare fecit cantores contra altare.
                      (_Eccli_. 47. 11).


Perchè data m'hai questa ineffabile
  Sete di canto?
  Perchè poni tu in me questi palpiti
  Ricchi d'amor?
    --Questi doni a te fo perchè basso
  Non t'alletti nocevole incanto;
  Perchè vago del bello più santo,
  A tal bello tu spinga altri cor.

--Io t'ammiro, ed ahi! quelle mi mancano
  Voci stupende,
  Che dir ponno quai movi nell'anima
  Alti desir.
    --Non ambir le pompose loquele,
  Che la turba volgar non intende:
  Il Vangel che rapisce ed accende,
  Par d'ingenuo fanciullo il sospir.

--Del possente Manzoni l'energico
  Inno a te vola:
  Io versar solo gemiti e lagrime
  Posso a' tuoi piè.
    --L'alto carme ispirai d'Isaia,
  Ma pur d'Amos la rozza parola
  Ogni labbro sublima, consola,
  Se gli umani richiama ver me.

--Il tuo nome cantando alla patria,
  Quali degg'io
  Fra tue grazie e bellezze moltiplici
  Più memorar?
    --Dille ch'io per amor la fei bella,
  Dille ch'amo, ed affetti desìo:
  S'invaghisca del grande amor mio;
  Mia beltà, mia natura è d'amar!

--Ma non denno terribili fremere
  Gl'incliti vati,
  Imprecando, schernendo degl'improbi
  Opre e pensier?
    --Rei pensieri e mal opre dannando,
  Sieno i carmi a speranza temprati:
  Sii pietoso anco a' petti ingannati:
  Col furor non si suscita il ver.

--Da più secoli squarciano Italia
  Parti luttanti;
  Fa ch'io retto impostori e magnanimi
  Scerna fra lor.
    --Del Vangel l'amantissimo spirto
  Luce sia a tua ragione, a' tuoi canti:
  Spirar dèi l'amor patrio de' Santi,
  Ch'è bontà, sacrificio ed onor.




SOSPIRO.

                    Tuus sum ego!
                     (_Ps_. 118. 94).


Amore è sospiro
  D'un core gemente,
  Che solo si sente,
  Che brama pietà:
    Dolore è sospiro
  D'un cor senz'aìta,
  Per cui più la vita
  Incanto non ha.

Speranza è sospiro
  D'un core, se agogna,
  Se mira, se sogna
  Ridente balen:
    Timore è sospiro
  D'un core abbattuto,
  Che forse ha perduto
  Un'ombra di ben.

Timore, speranza,
  Dolore ed amore
  Del leve uman core
  Son vario sospir:
    Sospiro son breve
  La gioia, il martire,
  Son breve sospiro
  La vita, il morir.

E pure in sì breve
  Sospiro, o mio Dio,
  M'hai dato il desìo
  D'accoglierti in me!
    M'hai dato una luce
  Che diva si sente,
  M'hai dato una mente
  Ch'elevasi a te.




LA MENTE.

         Conjungere Deo et sustine.
                 (_Eccli_. 2. 3).


E che importa ovunque gema
  Questa salma sciagurata,
  S'altra possa Iddio m'ha data
  Che null'uom può vincolar?
    Della creta dagl'inciampi
  Esce rapida la mente:
  Più d'un tempo è a lei presente,
  Cielo abbraccia e terra, e mar.

Io non son quest'egre membra
  Di poc'alito captive;
  Io son alma che in Dio vive,
  Io son libero pensier.
    Io son ente, che, securo
  Come l'aquila sul monte,
  Mira intorno, e l'ali ha pronte
  Ogni loco a posseder.

Invisibile discendo
  Or a questi, or a quei lari;
  Bevo l'aura de' miei cari,
  Piango e rido in mezzo a lor.
    De' lontani veggio i guardi,
  De' lontani ascolto i detti:
  Mille gaudii d'altrui petti
  Mi riverberan nel cor.

Essi pur, benchè da loro
  Lunge sia mio seno oppresso,
  San che li amo, san che spesso
  A lor palpito vicin:
    San che sol la minor parte
  Di me preda è degli affanni;
  San che l'alma ha forti vanni,
  Che il suo vol non ha confin.

Lode eterna al Re de' Cieli
  Che m'ha dato questa mente,
  Che lo immagina, che il sente,
  Che parlargli e udirlo può!
    Morte, invan brandisci il ferro
  Di che mai tremar degg'io?
  Sono spirto, e spirto è Dio;
  Nel suo sen mi salverò.




MESTIZIA.

        In eo enim in quo passus est ipse et tentatus,
          potens est et eis qui tentantur auxiliari.
                        (_Ep. ad Hebr_. 2. 18).


Ah, nell'uom non v'è possa costante!
  E quell'io che poc'anzi era forte;
  Di repente in mestizia di morte
  Sento l'alma di novo languir!
      Grave incarco per me stesso
    Portar so di giorni amari,
    Ma pacato de' miei cari
    Ricordar non so il martìr.

Questa almen, questa grazia dimando
  Nell'affanno che oppresso mi tiene,
  Che del mio Federico alle pene
  Talor possa conforto versar:
      Ch'io tal volta ridir possa
    A quel mesto amico mio,
    Che per lui non cesso a Dio
    Preci e gemiti alternar.

Ma nessuno a mia brama risponde!
  Passan gli anni, e chi sa se frattanto
  Quell'amato i suoi giorni di pianto
  Sulla terra strascini tuttor?
      Alto duol pensarlo estinto,
    Alto duol pensarlo in vita!
    Gronda sangue la ferita
    Più profonda del mio cor.

A te volgo i miei lai, Divin Figlio,
  Che, sospeso in patibolo atroce,
  Una lagrima giù dalla croce
  Sulla Madre lasciavi cader.
      Pe' dolori tuoi mortali,
    Di tua Madre pe' dolori,
    Ah ti degna i nostri cuori
    Nell'angoscia sostener!

Dalla croce una lagrima pure
  Sull'eletto Giovanni spargevi:
  Ogni dolce pietà conoscevi,
  Benedetta è da te l'amistà.
      Benedici ogni memoria
    Che m'avvince a Federico:
    Voti innalzo per l'amico,
    Per me voti innalzerà!

E se avvien che il dovuto proposto
  Di non mai querelarci obblïamo,
  Ti sovvenga che debili siamo,
  E che i forti anche ponno languir.
      Ti sovvenga che tu pure
    D'uman frale andasti cinto,
    Che tristezza allor t'ha vinto,
    Ch'eri stanco di patir.




TERESA CONFALONIERI.

               Lux justorum laetificat.
                     (_Prov_. 13. 9)


      No, pia, no, gentile,
        Per me non sei morta!
        Ti veggio, simìle
        Ad angiolo sorta,
        Su sposo e fratelli
        E amici vegliar.
          Dal ciel mi risuona
        Tua dolce parola.
        Che spiriti innalza,
        Che petti consola:
        Così già solevi
        Di Dio favellar.

      Se il cor mi si turba
        In me rivolgendo
        Che i giorni tuoi santi
          S'estinser, gemendo;
        Che giovin peristi
        In lungo patir;
          Io scerno che il pianto
        Mi tergi e sorridi!
        Io scerno che al cielo
        Ne inviti, ne guidi!
        Io t'odo che appelli
        Felice il martìr!

      Ell'era di quelle
        Serafiche menti,
        Vissute nel mondo
        Sublimi, innocenti,
        Amando, pregando,
        Chiamando a virtù.
          Doloran pei cari,
        Doloran per Dio,
        Lor merto arrichisce
        Chi in avanti fallì
        Lor vita è Calvario,
        Lor norma è Gesù!

      Ti piansi, ti piansi
        Con alto rammarco,
        Per me, pel tuo sposo
        D'angosce sì carco!
        Ma udii la tua voce
        Parlarmi nel cor.
          «Le fere sventure
        Son date a' mortali,
        Perchè dalla terra
        Dispieghino l'ali,
        Cogliendo le palme
        Che colse il Signor».

      No, pia, no, gentile,
        Per me non sei morta!
        Ti veggio, simìle
        Ad angiolo sorta,
        Il vedovo amico.
        E me sostener.
          Ti veggio splendente
        Di gioie supreme;
        Ti veggio accennante
        Le sedi, ove insieme
        La pace de' forti
        Dovrem possedor!




L'ANIMA D'UNA FIGLIA.

(_Parla qui_ MARIA VALPERGA DI MASINO _alla Contessa_ EUFRASIA
                       _sua madre_).

               Quonium pius e misericors est Deus.
                             (_Eccli_. 2)


Piangimi, o dolce Genitrice: a Dio
  No, non è oltraggio il tuo materno pianto.
  Della tua mente ogni pensier vegg'io,
  Leggo le pene onde il tuo core è infranto,
  Scerno fra cotai pene un gioìr pio,
  Me figurando al Re de' Cieli accanto;
  Scerno che tu il maggior de' sacrifici
  Rinnovelli ogni giorno e benedici.

Ma affinchè le tue lagrime pietose
  Grondino più soävi, o madre amata,
  Io ti paleserò cagioni ascose,
  Per cui sì tosto al ciel venni chiamata:
  Non fu olocausto sol che Iddio t'impose
  Per affinar l'anima tua elevata:
  Di me compassïone alta lo prese,
  E me sottrarre a sommi affanni intese.

La tempra ch'Egli al fianco tuo mi dava,
  Era tutta d'affetto e d'innocenza:
  Io caldamente i genitori amava,
  Io gioconda sentìami in lor presenta:
  Il caro guardo tuo mi confortava,
  Qual guardo di superna intelligenza:
  Io d'uopo ognor avea di starti unita,
  Tu della vita mia eri la vita.

Di congiunti e d'amici altr'alme belle:
  Dopo il padre e la madre eranmi care:
  Tanto v'amava, e tanto amava io quelle,
  Che più tesori io non sapea bramare.
  Il pensier che sorride alle donzelle
  Di rosei serti e nuzïale altare,
  A me non sorridea, temendo ognora
  Che a te vivrei meno vicina allora.

Dato m'avresti, è ver, degno consorte,
  E quindi io molto esso pregiato avrei;
  E d'esser madre avuto avrei la sorte,
  E rapita m'avriano i figli miei;
  Ma come inevitabili di morte
  Son su questo o su quello i dardi rei,
  Avrei veduto chi sa quali amati
  Anzi a me infelicissima atterrati!

Ah! s'io perduto avessi alcun di loro,
  E te precipuamente, o madre mia,
  Sì acerbo fora stato il mio martoro,
  Che capir mente d'uom non lo potria!
  Commosso fu quell'Ottimo che adoro
  Dai dolci sensi ch'egli in me nodrìa,
  E perchè strazi io non avessi atroci,
  Una invece mi diè di molte croci.

Quest'una era il lasciarvi, o miei diletti,
  E più, madre, il lasciar te sì dogliosa:
  Pesante croce fu! la ricevetti
  Come don dell'Eterno ond'era io sposa:
  Premendola al mio sen, piansi e gemetti,
  Ma investimmi Ei di grazia generosa:
  Pesante croce! ma in serrarla al core
  Sentii che al cor serrava il mio Signore!

Sai tu perchè negli ultimi momenti
  Io, nel parlar delle mie nozze eterne,
  Volsi ancora su te sguardi ridenti,
  Come talun che liete cose scerne?
  Dalle lor salme l'anime innocenti
  Divelte son con voluttadi interne:
  Perde per esse il pungol suo più forte
  La regnante sul mondo ira di morte.

Già pria di separarmi dalla spoglia
  Dotata fui di vista celestiale:
  Schiusa a me ravvisai l'eterea soglia,
  Vestita mi sentii d'angelich'ale:
  Tutto mi s'abbellì, fin la tua doglia,
  Cui di rado la terra ebbe l'eguale:
  Divina luce a me svelava il merto
  Del materno dolore a Gesù offerto.

E vidi allora, o madre mia, che il mondo
  De' rammarichi nostri non è degno:
  Vidi che frode e malignar profondo
  Han tal perpetuo fra' viventi regno,
  Che spirto ivi non puote andar giocondo,
  Benchè di virtù segua il santo segno:
  Compiangendo chi resta in tanta guerra,
  Io mi strappai contenta dalla terra.

E contenta vieppiù me ne strappai,
  Perchè i tuoi sensi mi fur noti appieno:
  Seppi che da tal madre io germogliai,
  In cui fortezza mai non verrà meno:
  Seppi che a dritto il caro padre amai,
  E ch'ambo in ciel ristringerovvi al seno;
  Seppi ch'io, precedendovi, ottenuto
  Avrei per voi d'eccelse grazie ajuto.

Piangimi, o dolce genitrice: a Dio
  No, non è oltraggio il tuo materno pianto;
  Ma pensa che felice or qui son io,
  Che degli sposi mi toccò il più santo;
  Che siccome eri tu l'angiolo mio,
  Angiolo or son che aleggio a te d'accanto,
  E, qual tu provvedevi a' gaudii miei,
  Così di me perenne cura or sei.

Duo carissimi spiriti celesti
  Meco sempre su te stanno vegliando,
  Cui pochi giorni tu per prole avesti,
  Poi ratti a Dio volaron giubilando:
  Nostra gara è scostare i dì funesti
  Dal tuo materno aspetto venerando:
  Una di nostre gioie è sul tuo viso
  Certo mirar suggel di Paradiso.

Possederti vorremmo in ciel sin d'ora,
  Ma carità ciò chieder non consente:
  Tale offri degno esempio a chi dolora,
  Tal sei provvida madre all'indigente;
  Se tarda viene a te la suprem'ora,
  Maggior gloria n'avrà l'Onnipotente,
  E, al suo cenno, da noi tua fronte amata
  Fia di più chiare stelle incoronata.




L'ANIMA DI CLEMENTINA.

    (_La Marchesa_ CLEMENTINA GUASCO,
        _nata_ della Rovere),

             Et sic semper cum Domino erimus.
                 (_Ep. ad Thess. II, c._ 4).


Sposo, sorella, figlia, e voi, per cui
  Data, o fratelli, avrei pur la mia vita,
  Amiamci in Dio! Per meglio amarvi in lui
                    Io son partita.

Soffersi in vita, in agonia soffersi,
  Ma ne' dolori mi sostenne un Dio:
  Non ne gemete, que' dolor gli offersi,
                    E a' suoi li unìo.

E s'ebbi in terra alcuni giorni amari,
  L'affetto vostro li abbellì cotanto,
  Che pur tai giorni a me tornaron cari
                        Standovi accanto.

Svelar non debbo s'io già son felice,
  Ovver se il prego vostro ancor mi giova:
  Amo quel prego: Iddio ven benedice
                        Con grazia nova.

Amo quel prego ed ogni dolce segno
  Di pia memoria che il mio nome onora;
  Ma il duol frenate: nell'eterno regno
                        Vedremci ancora.

Il duolo frena, o generoso Carlo:
  Sol del mio aspetto nostra figlia è priva:
  A lei nel cor sempre del padre io parlo,
                        In lei son viva.

Per quell'amor ch'ella a suo padre porta,
  Un dì fia moglie ad uom che t'assomigli,
  Ed alta gioia splenderà, risorta
                        Di lei tra' figli.

Ed ecco un angiol pur che ti consola,
  Ecco una madre che alla figlia resta:
  Tal è mia suora; ogni atto, ogni parola
                        Di lei l'attesta.

E Clementina pur, benchè offuscati,
  Sien vostri sguardi, presso a voi rimane:
  L'alme, che han vita in Dio, dai loro amati
                        Non son lontane.

Fra le mie braccia siete ad ogni istante,
  E bacio vostre lagrime pietose,
  E forte amor v'ispiro a tutte sante
                        Bellezze ascose.

Fuggon siccome rapid'ombra gli anni,
  Comun palestra a carità e dolore:
  Me troverete dopo brevi, affanni
                        Appo il Signore!




VERITÀ E SOFISMO.

                   Resistite fortes in fide.
                     (_Petri Ep. I._ 5.9).


          SOFISMO

Ov'è amistà? Chi cento volte e cento
  Sotto le spoglie d'amistà non vide
  Nei men turpi adulante approvamento,
  Che merca dono o laude, e ascoso ride,
  Negli altri la calunnia, il tradimento,
  La nera ingratitudine che intride
  La man nel sangue e i benefizi sprazza,
  E non può cancellarli e più ne impazza?

Ove son leggi d'equità? Il selvaggio
  Che, simile a Caïno, erra per balze,
  Libero è appena: ogni città è servaggio
  Sia che regnante scure un solo innalze,
  Sia che, brandita in man di molti, il raggio
  Vieppiù vario ed orrendo intorno balze;
  E chi succede ad atterrata possa,
  Ladro è che l'arme d'altro ladro indossa.

Ov'è religïon? Di sangue umano
  Fumar fu vista di più Numi l'ara;
  E veggio pur sotto mantel cristiano
  Egöismo; e viltà celarsi a gara:
  L'uom per natura ha ingegno empio e profano,
  Loda il Vangelo, e da lui nulla impara;
  Vuol carità, ma in altri sol la vuole,
  E tesse a proprio, lucro atti e parole.


          VERITA'

Non v'inganni, o mortali un dispettoso
  Filosofar che tutte cose annera:
  Sdegno pur troppo ci sembra generoso
  Alla infelice de' maligni schiera:
  Giustificar così cercar l'ascoso
  Senso d'iniquità che li dispera,
  O pur malignan perchè infermi sono,
  E mertan, non già plauso ma perdono.

Ogni nobile petto ebbe un amico,
  O più d'un n'ebbe, e alcun ne serba ancora,
  E se perseguitato anco e mendico
  Visse fra indegni e fra più indegni mora,
  Ei si rammenta qualche amato antico,
  E alle umane virtù crede e le onora,
  E, morendo, ci consolasi al pensiero
  Che in cielo ei rivedrà quel cor sincero.

Ogni nobile petto ha reverenza
  Di giuste leggi, ed egualmente abborre
  La non volgare e la volgar licenza,
  Che dritto vanta, e ad ingiustizia corre:
  Ei sa, che se perfetta sapïenza
  Giammai non puossi a leggi umane, imporre,
  Pur son tal ordin, senza cui la terra
  Sarìa di tigri sanguinosa guerra.

Ogni nobile petto ama, ed è amato:
  Ogni nobile petto il giusto vede:
  Ogni nobile petto un deturpato.
  Culto deplora, e al vero culto crede;
  Dai lumi della grazia irradïato
  Ragiona, e a sua ragion guida è la fede;
  Sprezza le vanità, ma gli uomini ama,
  E a sublime sentier seco li chiama.


          SOFISMO.

Che fate, o sciagurati, in sì ria valle,
  Stima alterna sognando, e alterno amore?
  Volgete ad ogni mira alta le spalle,
  Scambiatevi dispregio, odio, livore:
  Segua ognun della vita il mesto calle
  Fin che sotto a' suoi piè cresce alcun fiore,
  Poi, dacchè a tutti ei far non puossi boia,
  Si squarci il seno, e disperato muoia!


          VERITA'

Che fate in questa valle, o sciagurati,
  Necessario sognando alterno sdegno?
  I mali suoi dall'uom sono addoppiati,
  Se di superba intolleranza è pregno:
  A dolor, sì, ma pure a gioia nati,
  Da mutua avrete carità sostegno;
  Forza non siede in vile ira feroce,
  Ma in portar con serena alma la croce.
E forza siede in perdonar sovente
  Alle stolide colpe de' fratelli;
  In confessar che d'uom cieca la mente
  Sempre inciampa, se in Dio non si puntelli;
  In riedere ogni dì gagliardamente
  Rischi ed affanni a sostener novelli;
  In memorar, d'ogni fralezza ad onta,
  Che nel mortal v'è del Signor l'impronta.

          SOFISMO.

Se tanto eccelsa, filosofich'ira
  Non arde in voi da pugnalarvi il seno,
  Vivete almen com'alto eroe che mira
  Tutto con ciglio di minaccia pieno;
  Dite che a voi sommo dispregio ispira
  Chi non è pronto a usar brando o veleno;
  Libri dettate in bile e sangue scritti,
  Per insegnar a umanità suoi dritti.
E s'uomo studia e suscita incremento
  Di lumi e di virtù senza pugnali;
  S'ei non porge a plebee rabbie fomento,
  Perchè s'alzino a dar leggi a' mortali;
  S'ei non crede esser merto o tradimento
  L'avere o non aver grandi natali;
  S'egli ama il pio, sotto qual sia cappello,
  Dite ch'ei degli stolti è nel drappello.


          VERITA'

Compiangete la stizza de' volgari,
  Che cieca sempre qua e là si scaglia;
  Filosofia seguite appo gli altari;
  Di calunnie e d'ingiurie non vi caglia;
  Sorridete ad ogn'uom che insegni e impari
  Quanto amore e indulgenza al mondo vaglia;
  De' frementi nè il plauso nè gli scherni
  Norma non sian che il vostro oprar governi.

Libri dettate a sollevar gli umani
  Dai lacci delle ignobili dottrine;
  Siate pensanti, ma non irti e strani,
  Non consiglier di scandali e rapine;
  Ponete mente che gl'ingegni sani
  Invocano edifizi e non ruine:
  Bando al Sofismo! egli è quel genio truce,
  Che al suo fango infernal l'alme conduce.
È desso, è desso l'avversario antico,
  Che, d'angiol luminoso assunto il velo,
  Sempre de' vizi s'ostentò nemico,
  Vituperando umana razza e cielo;
  Ei trasse Giuda al maladetto fico;
  Esca egli fu del farisaico zelo;
  Ei repubbliche e regni urta, dissolve,
  Ed erge invece putridume e polve.




IL COLERA IN PIEMONTE,

                     Sursum corda!
                      (_Praef_.)


Eleviam fra le lagrime i cuori,
  Sosteniamo gli scossi intelletti!
  Siam colpiti, ma non maladetti,
  Man paterna è la man del Signor.
    Per provarci con prova più forte,
  Per destarci a più nobil costanza,
  Egli ha detto ad un angiol di morte:
  --Tue saette raddoppia su lor.

Invisibil quell'angiolo armato
  Scorre l'aer, e su' lidi ove passa
  Pianti ed urli e cadaveri lassa,
  E prosegue il mortifero vol.
    Del disordin la turba seguace
  Cade prima nell'orrido scempio,
  Ma co' rei più d'un giusto soggiace,
  Sì ch'avvolta è la patria nel duol.

Se non che negli estremi perigli
  Si rinforzan gli spirti più degni:
  La sventura, spavento de' regni,
  Pur de' regni salute esser può.
    Lor salute esser può se di Dio
  Meglio i cenni seguire han prefisso,
  Se rivolgon ogni opra e desìo
  Alla meta per cui li creò.

Debit'è che luttiamo incessanti
  Della patria a impedir maggior danno,
  Che tentiam con magnanimo affanno
  Da sterminio i fratelli strappar;
    Che accorriamo a' languenti, a' morenti,
  Che obblïato il mendico non pera,
  Che al drappel de' pupilli innocenti
  Ci affrettiam pane e lagrime a dar.

Debit'è doloroso, tremendo!
  Ma gagliarda è la mente dell'uomo:
  S'è con Dio, da che mai sarà domo?
  Patirà, ma con forza immortal.
    Ei con Dio? Chi di noi fia con esso?
  Tutti il siam, sebben consci di colpe;
  Se il piè nostro da lor retrocesso,
  Oggi a vie di giustizia risal;

Se d'aïta siam prodighi a tutti,
  S'alto amore in nostr'alme ragiona,
  Se il nemico al nemico perdona,
  Se discordia civil più non v'è;
    Se, coll'opre le preci alternando,
  Più null'uom d'esser pio si vergogna,
  Se sparisce lo scherno nefando
  Che alla croce vii guerra già fe'!

Eleviam fra le lagrime i cuori,
  Sosteniamo gli scossi intelletti:
  Siam colpiti, ma non maladetti;
  Man paterna è la man del Signor.
    Noi felici, ove questa procella
  Da colpevol letargo ci desti!
  Noi felici, ove gli animi impella
  A bei fatti, a sublime fervor!

Dopo noi sorgerà dignitosa
  In Piemonte di forti una schiatta,
  Che a benefiche gare fia tratta
  Dall'esempio che i padri lor dier:
    Ed allora a que' nobili figli
  Con amor dalle stelle arridendo,
  I lor genii sarem ne' perigli,
  Sarem luce a' lor santi voler!




CESSATO IL COLERA.

        Cumque quaesieris ibi Dominum Deum
        tuum, invenies cum, si tamen toto
        corde quaesieris, et tota tribulatione
        animae tuae.
                         (_Deut_. 4. 29).


Crëato spirto che al mio fral sei vita,
  Potenze tutte onde m'esulta il core,
  Alziamo, alziam di gaudio intenerita
                        Voce al Signore!

Dal ciel suoi doni sulla terra effuse,
  Noi li obblïammo, e ripetè i suoi doni:
  Ci flagellò, ma ne' flagelli incluse
                        Grazie e perdoni.
Egli è colui che i doloranti sana;
  Che dalla morte, ch'all'uom rugge intorno,
  Sotto il suo scudo amico lo allontana
                        Di giorno in giorno.

Poi quando a molte umane brame arrise,
  Toglie quell'ente che vivendo amollo;
  Ma questo debol ente ei non uccise,
                        Sugli astri alzollo.

Egli è colui che ai sopportanti oltraggio
  In guiderdone offre onoranza eterna;
  Colui che i fati del mortal lignaggio
                        E il ciel governa.

Misericordia ed equità lo guida,
  Se crea, se cangia, se mantien, se spezza:
  Amico all'uomo, ei vuol che l'uom divida
                        Sua tenerezza.

Un giorno scese dall'eccelsa sfera
  Per esser uomo e allevïarci il duolo;
  Calice orrendo, affinchè l'uom non pera,
                        Tracannò solo.

Ci favellò non più come in Orebbe
  Con formidabil, mistica favella,
  Ma qual mortal che della donna crebbe
                        Alla mammella.

E quella Madre ch'egli amò cotanto
  Diede alle donne qual modello e amica,
  Qual Madre a ognun ch'a lei con dolor santo
                        Sue pene dica.

Le nostre pene, ah sì! dalle Taurine
  Sponde alla Madre del Signor dicemmo,
  E le pupille sue sovra noi chine
                        Brillar vedemmo.

L'indica lue nostr'aure appena attinse,
  Ci risovvenne la pietà degli avi,
  E quella Madre col sospir respinse
                        Gl'influssi pravi.

Andò assalendo il morbo alcune vite,
  Ma più rifulse indi il recato scampo:
  A gare insiem di carità squisite
                        S'aperse un campo.

Anco una Forte del più debol sesso
  Accorse agli egri, sorbì l'aer funesto,
  E consolò con dolci cure e amplesso
                        L'orfano mesto.

E visti fur della città i Maggiori
  Trar di Maria Consolatrice al piede,
  E in voto stringer tutti i nostri cuori
                        A salda fede.

E visti furo i cittadin più culti
  Coll'umil volgo unirsi, in Dio sperando,
  Nè de' beffardi paventar gl'insulti
                        Maria invocando.

Piace al Signor che la sua Vergin Madre
  Ne incori e affidi col suo bel sorriso,
  Sì ch'aspiriam con opre alte e leggiadre
                        Al Paradiso.

Vera religïon, ch'è tutta bella,
  Gaudio ne pinge in Dio, non vil cipiglio,
  Se lo onoriam ne' Santi, e vieppiù in Quella,
                        Cui nacque Figlio.

Guasta dall'uom, religïon ne pinge
  Non so qual Dio alterissimo, cui duole,
  Se a quella Madre che al suo sen lo stringe
                        Drizziam parole.

Fede in te sempre avremo, o Genitrice
  Dell'umanato, ver Lume divino!
  Tu sei potente in ciel, tu salvatrice
                        Sei di Taurino!




IL VOTO A MARIA.

        Deinde dicit discipulo: «Ecce mater tua».
                            (_Ioh_. 19. 27).


Serpeggiava il malefico elemento
  Cui dal Gange svolgea l'ira divina,
  E, recato per l'aer morte e spavento,
  Pur la dolce assalìa sponda Taurina:
  Dalla nostra città s'alzò un lamento
  Alla Vergin, cui terra e ciel s'inchina;
  E come gli avi già correano ad essa,
  Corremmo a lei colla fidanza istessa.
Sciolto è il voto, innalzata è la Colonna,
  Che, or volge un anno, il cittadin fervore
  Imprometteva alla superna Donna,
  Deprecando l'orribile malore:
  Speranza in lei vieppiù di noi s'indonna,
  Dacchè prova ci diè somma d'amore:
  Venne l'indica lue, tremenda apparve,
  Ma al cenno di Maria sedossi e sparve.

Ah! questo monumento una incessante
  Sarà preghiera delle nostre schiatte!
  Ei rammenterà sempre al vïandante
  L'inclite grazie che a Taurin son fatte.
  Ve' l'immagin di Lei col Figlio amante,
  Ch'orgoglio umano ed uman'ira abbatte!
  Deh! nessun passi mai per questa via
  Che il cor non alzi ver Gesù e Maria!

O Regina del Ciel, non è sgombrata
  La fera lue da tutti i nostri lidi!
  Piange al flagel Dertona sconsolata,
  E d'altre sponde a te s'elevan gridi:
  Pietà di loro! e sia Taurin salvata!
  Chiedi al Signor che a lui viviam più fidi;
  Digli che il vuoi; le menti in noi migliora,
  E il figlio tuo benediranne allora!
Deh, ci ottieni ogni don, ma più virtute
  Di fraterna concordia e d'intelletto!
  Qui l'alme vili sien di gloria mute,
  Qui del bello e del ver splenda l'affetto!
  Qui insidie di stranier non sien tessute,
  Qui sia armonia di Prence e di soggetto!
  Qui in pace o in guerra, in giubilo od in pianto
  Stiane Maria sospitatrice accanto!

Tu, dopo il Dio che s'umano in tuo seno,
  Sei l'Ente più benefico del mondo;
  La nobil Eva in cui non fu veleno;
  La vincitrice dello spirto immondo;
  L'umano cor che al divin Rege appieno
  Gradì, perchè in amar fu il più profondo:
  Tu sei la donna in sua perfetta altezza;
  Degli Angioli e di Dio sei l'allegrezza!

Invan sonò in più secoli, ed invano
  Sonerà ancor di cieche menti il riso,
  Che il bel culto a Maria chiamano insano:
  Noi la Donna onoriam del Paradiso;
  Noi giubiliam che il Reggitor sovrano
  Volgane, in braccio a lei, clemente viso;
  Noi sentiamo l'incanto celestiale
  D'aver madre una madre al Dio immortale!
Quindi risponderemo all'infelice
  Che corruccioso ti sogguarda e ghigna:
  «Degli avi nostri fu consolatrice,
  E nostr'umile pianto udì benigna!
  Divine cose il nome suo ne dice;
  Per esso in noi più cavitarie alligna!
  Non sappiamo amar Dio fuorchè con Quella,
  Che per noi l'ha nodrito a sua mammella!»

Che sono i monumenti? Iddio non chiede
  Statue e colonne, ma infiammati cuori.
  È ver, ma i sacri segni alzan la fede;
  Gridan d'età in etade: «Il Ciel s'onori!»
  Nobilitan le vie dov'hanno sede;
  Collegano i nepoti a' lor maggiori;
  Son degl'ingegni sconfortati al guardo,
  Qual movente a bell'opre, alto stendardo.

Or questo novo segno al vicin tempio
  Appellerà ogni giorno i passeggieri:
  Quivi la maestà, quivi l'esempio
  Degl'incessanti aneliti sinceri,
  Ad ossequio talor costringon l'empio,
  L'invaghiscon talor de' pii misteri;
  E s'egli te, Madre d'afflitti, implora,
  Il miri, il tocchi,--ed è tuo figlio ancora!




LA MADRE DEGLI AFFLITTI.

                       Monstra te esse matrem!
                            ( _Av. m. st_.).


O Vergin santa, che il Signore elesse
  Per nascer dal tuo sen Uom de' dolori,
  Uom che modello a tutti noi splendesse!

Tu, benchè pura, non respingi i cuori
  Che a te sorgon macchiati, e come il Figlio
  Brami scampo e non lutto ai peccatori.

Deh, volgi anco su me quel divin ciglio
  Che sempre da clemenza è intenerito
  Verso chi prega dal suo tristo esiglio!

Io t'amai da fanciullo, indi partito
  Da te sembrai, ma spesso a te pensando,
  De' lunghi errori miei gemea pentito;

Ed in que' giorni di dubbiezza, quando
  Della fallacia dell'orgoglio mio
  Pur meco stesso mi venia crucciando,

Un bisogno invincibile d'Iddio
  Talvolta m'assaliva e mi parea
  Che a speranza da te mosso foss'io.

E se in un tempio allor mi ritraea,
  Cercava la tua immagine, e in quel viso
  Virgineo e celestial fede io ponea.

E gioiva al pensar che in paradiso,
  Appo il fulgor dell'eternal bellezza,
  Brillasse d'una femmina il sorriso!

Il sorriso di madre a pietà avvezza,
  Ed al desìo che in virtù crescan lieti
  Quei cari figli ch'ella tanto apprezza.

Non badar, no, se troppo a' consüeti
  Sentier d'infedeltà raddotto m'hanno
  Miei giovenili affetti irrequïeti,

Più fermo or t'amerò, più non trarranno
  Lunge i miei passi da tua dolce via:
  Fuor d'essa tutto vidi essere inganno.

Degna di te non è l'anima mia,
  Ma pensa ch'opra è pur del Benedetto
  Che da te nacque, e che per me patìa.

Riconduci quest'alma al tuo Diletto;
  Digli che sempre in esso e in te sperava.
  Digli che tu di confidar m'hai detto!

Digli che il danno mio t'addolorava,
  Digli che l'amor tuo salvo mi vuole,
  Digli che a te dal Golgota ei mi dava!

Tai dalla madre udendo alte parole
  Arriderà, siccome ai sapïenti
  Tuoi desiderii tutti arrider suole.

Se gli spiacquero in me cuore ed accenti,
  Cuore ed accenti mi darà novelli,
  Sì che più caro a dritto, io gli diventi.

Santificata l'arpa mia più belli,
  Più fervid'inni eleverà, dicendo
  Come gli afflitti dal periglio svelli.

E forse allor più d'un che va fuggendo
  Sdegnosamente la tua pia chiamata,
  Te d'illusi ignoranti idol credendo,

Fermerà il passo perch'io t'ho cantata,
  E ridirà:--Ma chi è mai costei,
  Che pur da quell'altero è commendata?

Alzando gli occhi imparerà chi sei;
  Stupirà, t'amerà, nobil rossore
  Avrà, qual ebbi degl'indugi rei.

Ma, deh! ti mostra madre al peccatore
  Pur se debole ei resta, e se talvolta
  Inchinato a viltà gli scerni il core.

Poca mia possa, ma tua possa è molta;
  Per balze, per fiumane or tremo, or cado,
  Ma, qual ch'io sia, tu le mie grida ascolta.

Spesse fiate in malagevol guado
  Mi porgesti la mano, e uscii dell'onde;
  M'alzi tua dolce man di grado in grado

Da questi rischi alle celesti sponde!




DIO E MARIA.

               Astitit Regina a dextris tuis.
                              (_Ps_. 44).


Umile sì, ma ardimentoso il core
  Sorga dal fango e si sollevi a Dio:
  Cinto d'argilla, ma di te, Signore,
                    Figlio son io!

Bella è la terra, e i favillanti strali
  Del nobil astro che il suo sen feconda,
  E il dì e la notte, e i fiori e gli animali,
                    E l'aere e l'onda.

Bello è l'imper dell'uom su gli elementi:
  Ei gioia cerca, e gioia sogna o trova;
  Ma sete sempre han suoi desiri ardenti
                    Di gioia nuova.

A me non bastan tue bellezze, o terra;
  Le indagai tutte, le ammirai, le ammiro;
  Ombre son vaghe, e morte a lor fa guerra:
                    Io il ver sospiro.

Ed in te solo è il vero, o impermutato
  Bello ineffabil che allumasti il sole,
  Ed a' tuoi figli nella polve hai dato
                    Vita e parole.

Chi sei? nol so. Chi son? nol so. Ma pure
  Traluci a me, benchè ti copra un velo;
  In mille voci annuncian tue fatture
                    Il Re del Cielo.

Ma delle tue fatture la più bella,
  Quella che più di grazia è portatrice,
  Quella che più ti rappresenta, quella
                    Che al cor più dice,

Ell'è Maria, la Vergine, la Figlia
  Dell'Uomo, in Ciel fatta a' fratei reina!
  La femminil pietà che s'assomiglia
                    Alla divina!




UN FILOSOFO.

                          Lex lux.
                          (_Prov_. 6. 23).


Dopo indefessi studii,
  Sopra vantate carte
  Giustin vedea non fulgere
  Fuorchè bugiarda un'arte
  Con cui l'audacia illudere
  Del fervido mortal,
  E il ver col falso mescere,
  E la virtù col mal.

A nobil ira il mossero
  Il vil, cinico riso,
  L'epicurea mollizie,
  Il duro stoico viso;
  In tutte scuole un'invida
  Di laudi fame e d'or;
  Sul labbro la giustizia,
  L'iniquità nel cor.

E si squarciò dagli omeri
  Nel suo corruccio il manto;
  Gettò i volumi turgidi,
  Scevri per lui d'incanto,
  E con profondo-gemito
  Disse:--«Non v'è quaggiù
  Luce che guidi i miseri
  A verità e virtù!».---

«Evvi!» gli grida un provvido
  Vecchio che i lagni udìa.
  Giustin lo mira attonito,
  Poi dice: «No! follìa!»--
  «Follìe ti svolser, gli uomini
  (L'altro risponde allor);
  Leggi quest'alte pagine!»--
  «Chi le dettò?»--«Il Signor!»

Tra speranzoso e incredulo
  Giustin quel libro afferra:
  Le carte eran profetiche
  Che a tutti error fan guerra,
  Che svelan ne' primordii
  D'umanità il fallir,
  Poi l'empio Giuda e il Gòlgota,
  E d'un Iddio il patir.

Gli sconosciuti oracoli
  Il dubitante aperse,
  E d'Isaia nel cantico
  Lo spirito sommerse.
  Legge:--_Ascoltate, o popoli,
  D'ira divina il suon:
  Io Re del Ciel, di vittime
  Infastidito io son._

_Incensi ed inni perfidi
  Il mio intelletto abborre:
  Premio di voti ipocriti
  Non mai sperate côrre;
  Sangue le mani grondano,
  E voi le alzate a me?
  Tergetele, o miei fulmini
  Diran che Dio ancor è!_

_Pur se le destre s'ergono
  Sincere a me tuttora,
  Se rei pensier non serbano
  Più in vostro cor dimora,
  Se torna altrui benefico
  De' figli miei l'oprar,
  Credete voi ch'io sappia
  Miei figli sterminar?_

_Oh! se a pupilli e vedove
  Esser vi veggio scampo,
  Venite a me: le folgori
  Non seguiranno il lampo:
  E fosser come porpora
  Sanguigne l'alme pur,
  Al par di neve candide
  Le rivedrà il futur!_

Quelle or minaci or tenere
  Parole d'un Iddio
  Scosser Giustino, ed avido
  Le carte allor seguìo;
  E giorno e notte al mistico
  Libro lungh'ore ei diè:
  Novi conobbe gaudii;
  Amò, sperò, credè.

A mastri e condiscepoli
  De' suoi passati errori,
  Move, ed in pria l'accolgono
  Con risi e con furori:
  Stupiscon poi del placido
  Suo forte ragionar;
  Miransi, e forse pensano:
  «Filosofo ancor par».

Ed ei coll'invincibile
  Possa del dir verace
  Eccita santi aneliti
  Di carità e di pace:
  Più d'un mortal da glorie
  Superbe visto fu
  Trar con Giustino all'umile
  Scïenza di Gesù.

Invano, invan rammentano
  Vigliacchi amici al forte,
  Che della Croce ai nunzii
  Leggi minaccian morte:
  Invano a lui, se i vizii
  S'ostina a maledir,
  Tremanti vaticinano
  Scherno, prigion, martir.

--«Oh mal pietosi e timidi!
  Risponde al caro stuolo,
  Sappiate che un orribile
  Martirio esecro solo,
  Quel che patii nel misero
  Mio giovanile error,
  Quando tra fedi varie
  Mi vacillava il cor.

«Al vero nata l'anima
  Nel dubitar si snerva;
  Quindi a sospetti ignobili
  Fatta ogni dì più serva,
  Discrede l'amicizia,
  Discrede ogni virtù;
  Nessun eccelso palpito
  Suoi giorni abbella più.

«Ma, dacchè i vili dubbii
  Cacciai dall'intelletto,
  E potei diva accogliere
  Filosofia nel petto,
  Dacchè imparai qual abbia
  La vita alto valor,
  E affratellato agli uomini
  Conobbi il Redentor;

«Io da quel dì mi pascolo
  Di forza e di speranza,
  E questa è gioia intrinseca
  Che tutte gioie avanza:
  Il vivere emmi grazia,
  Grazia mi fia il morir;
  Uom mi potrebbe estinguere.
  Ei non può Dio rapir!»

Il predicar fulmineo,
  I trionfanti scritti
  Prima fur detti insania,
  Poi detti fur delitti;
  Ed ecco il pio filosofo
  In ceppi rei giacer:
  Eccol d'iniquo giudice
  Gl'insulti sostener.

--«Che ti giovar gli stolidi
  Del Nazareo costumi?
  Se brami scampo, ossequio
  Presta ad Augusto e a' numi:
  Mira per quei che agl'idoli
  Incenso negan dar,
  Mira i parati eculei,
  Mira i flagei d'acciar».

Non si smentì nell'ansia
  Della terribil ora;
  Mostrò come un Apostolo
  Opri, patisca e mora:
  Al giudice, a' carnefici
  Perdono oppose e amor,
  Ed il sublime esempio
  Nobilitò altri cor.

Venner con lui dal carcere
  Ai barbari supplici
  Intemerata vergine
  E cinque eletti amici:
  La giovin fra gli strazii
  Un gemito mandò;
  Giustin mirolla, e impavida
  Gli strazii sopportò [1].

[1] Con S. Giustino furono martirizzati cinque suoi amici ed
    una fanciulla per nome Caritana.




SAN CARLO.

            Bonus pastor animam suam dat
              pro ovibus suis.
                     (_Ioh_. 10, _v_. 11).


Oh! quanto degno è di fiducia un grande
  Di pietà e sacrificii operatore,
  Che fu debol mortale, ed ammirande
  Forze trovò nel suo sublime amore!
  Fama antica non è che voci espande
  Sovra Carlo, d'Insubria almo Pastore;
  Ei visse quasi ieri, e sue pedate
  In tutto il suol natìo sono stampate.

E perocchè de' secoli non volve
  Oscura nube di sua vita i fatti,
  Dir non possiamo: «Era d'un'altra polve,
  Era di tempi al dolce errar men atti».
  Dir non possiam: «Noi tal etade involve,
  Che irresistibilmente al mal siam tratti».
  Ma ravvisiam come in orrendi tempi
  Possan pur di virtù fulgere esempi.

Sotto il tempio gigante di Milano
  Un delubro contien la sacra spoglia;
  Colà viene il devoto da lontano,
  E de' commessi falli si cordoglia,
  E fede ha ch'ivi niun pregar sia vano,
  E torna speranzoso alla sua soglia;
  E narrato è di cuori, un dì perversi,
  Che furono per sempre al ciel conversi.

Talora a quel delubro io discendea
  Dubbio su tutto, e quasi su Dio stesso,
  E lung'ora solingo ivi gemea
  Da sciagurate passioni ossesso,
  Poi vedea mover giù dalla scalèa
  Il poverel da' suoi malori oppresso,
  Ch'appo il corpo del Santo s'inchinava,
  E di lui la beata alma pregava.

La fè del poverello io con dolcezza
  Invidiando, era commosso al pianto,
  E vergognava della ria stoltezza
  Che sovente di senno usurpa il manto;
  E allor tutta splendeami la bellezza
  Del culto ch'elevar può l'uom cotanto;
  E Carlo io pur pregava, e in me largita
  Tosto sentìa di maggior fede aita.

Sempre onorai quel forte: ad onoranza
  M'astringon que' magnanimi mortali,
  Ch'osano concepir l'alta speranza
  Di sveller d'infra il mondo orrendi mali;
  Ch'osan, non per vendetta od arroganza
  Contro a poter di soverchianti eguali,
  Ma di Dio per amore e delle genti
  Confonder dell'iniquo i rei contenti.

Di Carlo a' tempi, vïolenza e orgoglio
  Spesso ne' sommi e oscenità regnava,
  E de' vili costumi il turpe loglio
  Indi più nella plebe pullulava;
  Innocenza per tema e per cordoglio
  Da ogni parte ascondeasi e palpitava,
  E se la raggiungea braccio nefando,
  Irrugginito era di legge il brando.

E perchè inetta era la legge ultrice,
  L'uomo spogliato del paterno avere,
  E il padre della vergine infelice
  Che a lui rapita avea truce potere,
  Fean la propria lor destra esecutrice
  Di cieche stragi e di perfidie nere,
  E in mezzo al sangue gli uomini cresciuti
  L'ire feroci esser credean virtuti.

E per maggior calamità d'allora
  Premeano Italia immiti ferri estrani,
  Onde tra parte e parte ardean tuttora
  Più frequenti gli oltraggi e gli odii insani;
  E perchè il volgo stolido peggiora
  Quando vien retto da esecrate mani,
  La podestà straniera incrudelìa
  Quanto più il volgo oppresso l'abborrìa.

E in sì gravi sciagure, onde cotanta
  L'ignoranza e l'obblio dell'Evangelo,
  Anche la schiera che dovrìa più santa
  Sfavillar, perchè interprete del Cielo,
  Campioni egregi aveva, sì, ma oh quanta
  Feccia sol mossa a farisaico zelo,
  Inimica di Roma, e sovvertente
  Co' rei costumi ipocriti la gente!

Su' tristi giorni suoi Carlo fremea:
  Data non gli era onnipossente mano,
  E pur argin gagliardo imporre ardea
  A quel di vizi orribile oceàno.
  Non disperò della sublime idea,
  Il soccorso affidandol sovrumano,
  Vide ch'altri giovar uomo può sempre,
  Se a virtù somma sè medesmo tempre.

Dio benedisse quell'eroica brama,
  Il suo servo su molti altri estollendo,
  E tal gli die di giusto Presul fama,
  E linguaggio amorevole e tremendo,
  Che, mentre de' perversi ad ogni trama
  Fu visto questi oppor senno stupendo,
  Ad amarlo costretti o a paventarlo,
  Tutti il messo di Dio scerneano in Carlo.

Chè se rigore e dignitosa vita
  Il Vescovo integerrimo imponeva,
  Ei pria mollezza avea da sè sbandila,
  E co' poveri il pan condivideva,
  E l'austera sua mente era addolcita
  Da quel sorriso che gli afflitti eleva;
  Co' superbi terribile soltanto,
  D'ogni infelice intenerialo il pianto.

Del paterno suo cor fur monumento
  Ospizi per famelici ed infermi,
  E istituti ove sprone ed alimento!
  Dato venia d'intelligenza a' germi,
  E il suo forte, moltiplice intervento,
  Ove occorrean contr'ingiustizia schermi,
  E l'impulso ch'ei diede a' patrii ingegni
  Verso i nobili fatti e i pensier degni.

Sua immensa carità, suo santo ardire
  Suscitogli appo il trono alti nemici;
  A impudenti rampogne, a spregi, ad ire,
  Grida si mescolar calunniatrici:
  Nudrir fu detto scellerate mire,
  Tutti i dolenti a sè facendo amici;
  Dei regi udissi schernitor chiamato,
  Che il lituo avea sopra gli scettri alzato.

Lasciava ei che la collera stridesse.
  E della Chiesa ognor sostenne il dritto:
  Finchè vestigi sulla terra impresse
  Contro a sè vide mosso empio conflitto;
  Ma se alcun della grazia ai lampi cesse,
  Con gioia obbliò Carlo ogni delitto;
  E spesso tal, che più l'aveva offeso,
  Alfin d'amor per lui sentiasi acceso.

Gl'implacati di Carlo abborritori
  Quai tra' mortali furo? I farisei!
  La più abbietta genìa di traditori!
  Color che in ogni età sono i più rei!
  Color che della Chiesa ambìan gli onori,
  Poi core e mente ribellaro a lei!
  Que' sacerdoti che fautor si fanno
  Di sfrenatezza eretica e d'inganno!

Chi è quell'infelice maledetto
  Che porta in fronte i torvi occhi di Giuda,
  E come Giuda si percuote il petto,
  Perchè più in rimirarlo altri s'illuda?
  Schiavo sempre viss'ei d'iniquo affetto?
  Di virtù l'alma ebb'egli sempre ignuda?
  O dopo aver d'amor di Dio avvampato,
  Cadde e non sorse, ed a Satàn s'è dato?

Per quai sequele di misfatti orrende
  Scritte nel libro degli eterni guai,
  Dove cancellatrice più non scende
  Del sangue di Gesù stilla giammai,
  Un mortifero bronzo oggi egli prende,
  E d'empia gioia brillano i suoi rai?
  A' rei socii sorride, esce del chiostro,
  E l'arme sotto il manto asconde il mostro.

Sì! del truce delitto ei socii avea!
  Ed appunto i supremi del convento!
  Eran tre questi indegni, e li stringea
  D'infernale amicizia giuramento.
  Lor chiostro che di santi un dì fulgea,
  Fatto avean di turpezze abitamento.
  Ministro e amico loro astuto e forte
  Era colui che or volge opra di morte.

Uscito appena il perfido omicida,
  Guardansi e impallidiscono i preposti,
  E un di costoro all'assassino grida:
  «Riedi! il sappiam che intrepido ognor fosti;
  Questo novo cimento or mal t'affida;
  Riedi! sii obbedïente a' cenni imposti!»
  Ma in covil di superbia e di licenza
  Vano e risibil nome è obbedïenza.

«Ahimè! questi prorompe, ei non m'ascolta!
  Che faceste, o compagni, a suscitarlo?
  Gagliarda fu l'offerta sua, ma stolta,
  Di tor dal mondo l'esecrato Carlo.
  Sempre scherniste di dolore avvolta
  La presaga alma mia, ma il vero io parlo:
  Tanto di colpa in colpa osi vi feste,
  Che omai l'abisso a tutti noi schiudeste».

«Codardo! esclama un de' compagni; pensa
  Che ognor la sorte al nostro messo arrise;
  La sua destrezza in tutte imprese è immensa,
  E altre volte le man di sangue ha intrise.
  Move or egli ad oprar fra turba densa,
  E fian le menti da terror conquise,
  Sì che non arduo esser gli dee celarsi,
  E illeso nelle tenebre ritrarsi».

Il terzo ostenta egual baldanza, e dice:
  «Purch'egli atterri il Vescovo odïato!
  S'anco andasse scoverto l'infelice,
  E in ferri tratto, e a morte strascinato,
  Chi potrà dimostrar ch'eccitatrice
  Fosse la nostra voglia all'insensato?
  Al venerevol Carlo inni alzeremo,
  E il suo uccisor cogli altri imprecheremo».

Intanto l'omicida affretta il passo,
  E sui preposti a sogghignar si sforza;
  Sembragli il loro cor vigliacco e basso,
  Quand'è più d'uopo irremovibil forza;
  E dice: «Io ben son certo che a me lasso,
  Se la prospera stella oggi si smorza,
  Intenti solo ad evitar lor danno,
  Costor l'amistà mia rinnegheranno.

Spero che gioïrò di mia vittoria,
  Ed eroe da lor labbra udrò chiamarmi!
  Quel Carlo ch'ogni nostra ascosa istoria
  Investigare osava e minacciarmi,
  Vedrà come del lituo anzi la boria
  Per la salute del mio chiostro io m'armi!
  Ma s'io perir dovessi?... oh allora tutto
  Meco trarrò l'empio convento in lutto!»

Giunge il ribaldo al vescovil ricinto,
  Ed ascende al tempietto, ove il Pastore,
  Da' famigliari sacerdoti cinto,
  La preghiera seral porgea al Signore.
  Ivi d'oranti assai stuolo indistinto
  Pïamente con esso effondea il core:
  Palpita mal suo grado l'omicida,
  E ancor «Ti penti!» l'angiol suo gli grida.

Ma soffocò tutti i rimorsi, e rise
  Dell'angiol suo e di Dio, come di larve.
  Con ira gli occhi sovra Carlo affise,
  Ed esecrando zelator gli parve.
  A liberarne il mondo si decise,
  E certo il proprio scampo gli trasparve;
  Allo scoppiar dell'avventata morte
  Ratto balzar fidava oltre le porte.

Salmi sciogliendo il Presul benedetto,
  Quel nobil verso di Davìd dicea:
  «Non si turbi, nè tremi ora il mio petto!»
  Quand'ecco sfolgorar la canna rea.
  Al fero tuono, ognun d'ambascia stretto
  Dal suol sorgendo, «Ov'è il fellon?» chiedea.
  Da tergo il colpo giunto era su Carlo,
  E, oh prodigio! non valse ad atterrarlo.

«Non si turbi nè tremi ora il cor mio!»
  Con ferma voce ripigliò il Prelato,
  E in ginocchio rimase a lodar Dio,
  Ed a pregar pel mostro sciagurato.
  S'udì questi ulular: «Preso son io!»
  E il giorno maledire in ch'era nato,
  Ed il padre e la madre, e più il perverso
  Chiostro, ov'ei s'era in tutti vizi immerso.

Taccia il mio carme le bestemmie atroci
  Del traditore e l'infernal suo riso,
  Quando mirò degli abborriti soci,
  Appo i supplizi, impallidito il viso;
  E taccia come, anco all'estreme voci,
  Ei sperar ricusò nel Paradiso:
  L'alma sua dal carnefice spiccata,
  Fu dal re dei demon presa e baciata.

Benchè mirasse nel suo clero istesso
  Carlo intelletti perfidi cotanto,
  Lo sperante suo cor non fu depresso,
  Ma allor anzi doppiò di zelo santo;
  Non ebber più nel santüario accesso
  Tai che d'avi o d'ingegno avean sol vanto;
  Purificata ei la lombarda Chiesa
  Volle ed ottenne, ad alti esempli intesa.

Mentre corregger egli e sublimare
  I suoi tempi ed i posteri anelava,
  E in peste orrenda visto fu esemplare
  Di pietà fra la turba afflitta e ignava,
  E in nessuna miseria il casolare
  Del poverello ei mai non obblïava,
  Pur non tacea di basse alme lo sdegno,
  Ed era ei spesso ai vilipendii segno.

La luce de' suoi fatti alle sincere
  Menti dimostra qual mortale ei fosse;
  E quando ascese alle superne sfere,
  Confusa alfin calunnia ammutolosse.
  Della Chiesa ogni santo condottiere
  Sovra l'orme di Carlo indirizzosse,
  Ed oggi ancor sulle lombarde rive
  Delle virtù del Grande il frutto vive.

Io nulla son, ma ad onorarti appresi,
  E so che sei possente appo il Signore,
  E con fè al tuo sepolcro mi prostesi,
  Ed il pensare a te m'innalza il core:
  Odimi, Carlo, e i miei sospiri accesi
  T'abbian per me ne' cieli intercessore!
  Delle giust'opre caldo amor chiegg'io,
  Chieggio vederti un giorno in seno a Dio!

Tra gl'Itali non v'ha petto gentile,
  Cui söave non sia la rimembranza
  Di pastor sì benefico all'ovile,
  D'uom ch'agli altari diè tanta onoranza.
  Chi, solcando il Verban con petto umìle,
  Non mirò intenerito in lontananza
  L'antica Arona, ove le limpid'acque
  Lietamente dir sembrano: «Ei qui nacque!»

In anni oggi remoti e sempre cari,
  Quell'amabil pur fei pellegrinaggio.
  Gli ultim'astri fulgean tremoli e rari,
  Perocch'era una prima alba di maggio,
  E sui monti segnava oggetti vari
  Impallidito della luna il raggio,
  Finchè cedendo a luce più gioconda,
  Più languidetta in cielo era e nell'onda.

Ed allor sulle cime orïentali
  Rosseggiavan leggère nugolette,
  E spuntavan del sole i dolci strali,
  Qua e là indorando le contrarie vette;
  Ed i fiotti del lago or dianzi eguali
  S'increspavano al tocco delle aurette,
  E nel lor fasto signorile e vago
  L'isole risplendeano in mezzo al lago.

E le spiagge lunghissime e distanti,
  E le molli e le ripide pendici
  Mostravan con moltiplici sembianti
  I lor tugurii poveri e felici,
  E i campanili de' tempietti santi,
  Ove già del mattino ai sacri uffici
  Del vigil bronzo l'eccheggianti note
  Chiamavan le rideste alme devote.

Oh quali eran miei palpiti veggendo
  Arona, verso cui più concitati
  Dal desiderio andavano battendo
  I remi de' nocchieri affaticati!
  Colà s'innalza, e sta benedicendo
  Colossale un'effigie i lidi amati:
  L'effigie del Pastor, per cui d'Arona
  Benedetto nel mondo il nome suona.

Su quell'alto colosso eran mie ciglia
  Lungamente fissate da lontano,
  E quella fè che a tutto il cor s'appiglia
  Da me espelleva ogni pensier profano.
  Parea al mio spirto pien di maraviglia,
  Che il Santo stesso, alzando ivi la mano,
  Accennasse di Dio le creature
  Benedir tutte, e benedir me pure!

Come allora, oggi esclamo con affetto:
  Proteggi, o Carlo, la Lombarda terra,
  Ed ogn'Itala sponda, ed ogni petto,
  Ovunque ei sia, che preci a te disserra!
  Se germe è in noi di ben, rendil perfetto,
  All'opre vili insegnaci a far guerra,
  Veglia su noi qual padre, ed i tuoi figli
  Sprona e guida a vittoria infra i perigli!




SANTA FORTUNULA.

               Bonum certamen certavi.
                    (_Tim. II_. 4.7).


Ed a te pur, Fortunula immortale,
  La fronte mia s'atterra.
  Deh! chi sarà che ne discopra quale
  Vivesti in sulla terra?

Nulla di te sappiam, fuorchè il bel nome
  E la tomba che il porta,
  E a chiari indizi di martirio, come
  Per nostra fè sei morta.

L'ossa inadulte e il teschio venerando
  Sembran dir che donzella
  Eri trilustre, allor che iniquo brando
  Svenò tua salma bella.

Forse del padre e della madre amata
  Che per Gesù moriro,
  Piangendo sul sepolcro, indi infiammata
  Sentivi te al martiro;

Nè senza loro, e senza il paradiso
  Più viver, no, potesti,
  E magnanima gl'idoli hai deriso,
  Ed ai leon corresti.

Forse malgrado genitori insani
  Che con minacce e grida,
  E con tenere lagrime e con vani
  Spregi voleanti infida,

Dal lor sen con angoscia ti strappavi
  Per abbracciar la Croce,
  E spirando al battesmo li invitavi
  Con amorosa voce.

E forse allora e padre e genitrice
  Commossi al detto caro,
  Sclamavan: «Siam cristiani!» e la cervice
  Porgeano all'empio acciaro.

E forse della vergine alla morte,
  Tal, che sue nozze ambìa,
  Eternamente farsi a lei consorte
  Volle, e con lei morìa.

Noi pure eternamente in ciel vederti,
  O vergin, sospiriamo,
  E il pregarti n'è gioia, ed esser certi
  Che in te un'amica abbiamo.

Due menti pie tua spoglia hanno raccolta
  E tratta a queste sponde,
  Ambe quell'alme a te devote ascolta,
  E sien per te gioconde.

E chiunque a Fortunula s'inchina
  Gentile ottenga un core
  Che lieto porti alla beltà divina
  Immensurato amore!

E le afflitte, scampate appo quest'ara
  Dalle mondane frodi,
  Obbliin lor pene, celebrando a gara
  Di te, di Dio le lodi.




SANTA FILOMENA.

            Laudate Dominum in sanctis ejus.
                          (_Ps_. 50. 1).


Vidi sembianti di disdegno accesi,
  Quando dapprima infra devoti cuori
  Nome sonar di Filomena intesi:

E chiesta la cagion di tai rancori,
  Udii fremiti alzar, che così poco
  L'unico Ver, l'unico Iddio s'onori!

«Perchè, gridavan con alterno foco,
  Perchè non al Signor dell'Universo,
  Ma a novelli suoi santi ognor dar loco?

«Culto quest'è risibile e perverso!
  Secoli di barbarie lo foggiaro!
  Distruggerlo omai dee secol più terso!»

De' corrucciati al querelarsi amaro
  Applaudiron taluni, ed applaudendo
  Senno svolger sublime essi agognaro.

Io non capii qual fosse lo stupendo
  Argomentar di quegl'ingegni acuti,
  E meditai, nè tuttodì il comprendo.

Alla luce del Bel mi sembran muti,
  Se stiman colpa o ignobiltà un amore
  Portato a petti in santità vissuti.

Nè so perchè sia di barbarie errore
  L'aver per sacre l'ossa di que' forti,
  Che a noi lasciàr d'alta virtù splendore;

Nè scorgo quale al nostro secol porti
  La Chiesa oltraggio, quando ancor favelli
  D'egregi estinti, e ad imitarli esorti;

E n'esorti a pensar che vivon quelli
  Non senza possa al Re del Cielo amici
  E lor pietate ad invocar ne appelli.

A te, Religïon, credo che il dici,
  Ma se tacessi, anco ragione il grida:
  Anzi al Giusto si curvin le cervici!

Io così sento, e quindi appien m'affida
  Ogni defunto sugli altari alzato,
  Bench'altri al volgo me pareggi, e rida.

E m'affida ogni tumulo illustrato
  Da indubitati segni, in cui ravviso
  Ch'ivi hann'ossa di martir riposato.

Chè, se storia pur manca onde provviso
  Venga al desìo dei posteri, a me basta
  Nome d'ignoto assunto in paradiso.

Il caro nome tuo solo sovrasta
  Evidente alla terra, o Filomena,
  Ma indarno inclito onor ti si contrasta.

Parla il tuo avello, e d'alta grazia è piena
  L'ampolla di quel sangue che spargesti
  Per Gesù, in chi sa qual crudele arena!

Sensi di fè, d'amor si son ridesti
  In color cui tue spoglie e il venerando
  Tuo dolce impero il Cielo ha manifesti.

Sensi di fè e d'amore, e donde e quando
  Cessaron d'esser palpiti gentili,
  Che a bassi affetti inducono a dar bando?

Ah no! Color che ad una Santa umìli
  Porgono omaggio, memori ch'è santa,
  Pronti non sono ad opre e pensier vili!

Nel memorar somme virtudi, oh quanta
  Riconoscenza per quel Dio si sente
  Che alzò i mortali a dignità cotanta!

Il tuo sepolcro a questi dì presente
  Ne dice, Filomena, alti dolori
  Pel vero sostenuti arditamente.

Nè discreder possiam che tu avvalori
  Di quei la prece che, a te innanzi proni,
  D'aver simile al tuo chieggon lor cuori.

Nè mi prende stupor se forse a' buoni
  Sembrò in lor sante visïoni udirti,
  E imparar di tua morte le cagioni,

E se degnando alle lor brame aprirti,
  Ottenesti da Dio che in premio a fede
  S'annoverasser fra i più eccelsi Spirti.

Infelice quel torbo occhio che vede
  Ne' culti, nostri amanti e generosi
  Frode o stoltezza, e accorto indi si crede!

Alma beata, impetra che siam osi
  D'amarti e benedirti infra gli scherni
  Degl'intelletti freddi e burbanzosi.

Ispirane il desìo de' lochi eterni,
  E anco i nemici tuoi vinci ed ispira!
  Chiedi al Signor che tutti noi governi

Luce di carità, non luce d'ira!




LA BENEFICENZA.

            Esurivi enim, et dedistis mihi manducare.
                              (_Matth_. 26.35).


Mentre tanti di nome e d'òr potenti
  Volgono a vanitate e nome ed oro,
  Nè a taluni più bastano i contenti
  Che sulla terra Iddio concede loro;
  Mentre a meglio goder cercan furenti
  La propria gioia nell'altrui disdoro,
  Simili a falsi Dei d'età lontane
  Che a' lor piedi volean vittime umane;
          E mentre mirando
            Que' ricchi malvagi
            Il volgo fremente
            Che invidia lor agi,
            Esagera, infuria,
            Invoca dal Ciel
            Su tutti i felici
            Sanguigno flagel;

Que' flagelli rattiene il ricco pio
  Che riparar gli altrui misfatti agogna,
  E oprando assai per gli uomini e per Dio,
  Anco d'essere inutil si rampogna:
  Degl'innocenti aiuta il buon desìo,
  Gli erranti tragge a salutar vergogna;
  Onora l'arti ed anima l'artiero,
  E chiamar vorrìa tutti al bello, al vero.

        Il volgo commosso
          Ripensa, si calma,
          Capisce che il ricco
          Può aver nobil alma:
          Insegna a' suoi figli,
          Che pace e lavor
          Del povero sono
          Salute e decor.

Salve, o di carità sacra fiammella
  Che accendi il cor del pio dovizïoso!
  Se a noi mortali fulgi or così bella,
  Qual fulgi tu dell'anime allo Sposo?
  A lui che, tutte mentre a sè le appella,
  Le appella a mutuo affetto generoso!
  A lui che quando cinse umano velo,
  Ci palesò che tutto amore è il Cielo!

        Amore santifica
          Tesori e palagi,
          Amore santifica
          Tuguri e disagi;
          Amor sulla terra
          Può tutto abbellir,
          L'impero, il servire,
          La vita, il morir.

Amato molto, amato sia il Signore
  Ch'è modello de' ricchi impietositi!
  Amato molto, amato sia il Signore,
  Modello ai cuori da sventura attriti!
  Amato molto, amato sia il Signore
  Che noi vuol tutti alla sua mensa uniti!
  Amato molto, amato sia il Signore
  Che per l'anime umane arde d'amore!

        Oscuro o potente,
          Di Dio tu sei figlio,
          Fratello degli Angioli,
          Ancor che in esiglio!
          Gran fallo ci avvolse
          Nel fango e nel duol:
          Amiam! ci fia reso
          Degli Angioli il vol!




UNA DONNA.

         Quoniam mulier sancta es et timens Dominum.
                          (_Judith_. c.8.29).


Nota è a me sulla terra una mortale
  Che dal Ciel tutti i doni ebbe più chiari:
  Poch'alme han forza d'intelletto eguale,
  E fior dal meditar colgon sì rari:
  S'alza di fantasìa su fulgid'ale,
  E a' più posati ragionanti è pari:
  Pronta discerne il ver, pronta l'addita,
  E tanta luce è da umiltà addolcita.

Cinta ell'è di ricchezze e di splendore,
  E le aggradano brio, riso, favella;
  Tutte potrebbe del suo viver l'ore
  Incantar con magìa sempre novella:
  Par che delizïato il suo bel core
  Ogni affannoso sentimento espella;
  Ma questa d'eleganti arti regina
  Nutre d'egregi fatti ansia divina.

E color che l'ammirano raggiante
  D'ingegno e grazia in suoi ridenti crocchi.
  Ignoran che fissati ha poco avante
  Sopra miseria spaventosa gli occhi;
  Che sua candida man dianzi tremante
  Alzò il mendico prono a' suoi ginocchi;
  Che il delicato piè stanco or riposa
  D'aver recato ad egri aïta ascosa.

De' suoi giorni in sull'alba acerba morte
  Rapito a lei la dolce madre avea;
  Ma il padre in sen chiudeva anima forte,
  Anima avversa ad ogni bassa idea:
  Ei della figlia le pupille accorte
  Volgere a desideri alti sapea:
  Pensante crebbe, e in ogni tempo ambìo
  Il sorriso del padre e quel di Dio.

Data fu la sua destra a mortal degno
  Di tesauro sì bello e invidïato.
  Lontana dal natìo, gallico regno,
  Mosse al diletto suo compagno a lato:
  Non mirò i novelli usi con disdegno,
  Non portò di straniera orgoglio usato:
  Amò la nova patria, amò l'antica,
  Visse de' giusti d'ogni lido amica.

Il livor de' volgari alla gentile
  Perdonò l'esser nata in altre sponde,
  Tanto le piacque farsi a noi simìle
  Avvezzando le sue labbra faconde
  Non solo al bel, sonante italo stile,
  Ma al dïaletto che di Dora all'onde,
  E in tutte le dolci aure subalpine,
  Bench'irto, par che ad amicizia inchine.

Ai genitori dell'amato sposo
  Abbellì reverente i vecchi giorni,
  Però che ognor fu suo pensier pietoso
  Che da nostr'opre gloria al Signor torni,
  E da noi con amor religïoso
  La voce del vicin di rose s'orni,
  E dal Ciel maggiormente al dolce sesso
  Recar sollievo altrui venga commesso.

Ma a costei non bastava entro sue mura
  Spander pietà, sorriso, amore e pace:
  Dello spettacol dell'altrui sventura
  Nel petto le scendea duol sì verace,
  Che santa spesso l'assalìa paura
  D'appagarsi in virtù scarsa e fallace:
  Pareale ch'a indigenza oro gittando,
  Poco pur sia di carità al comando.

Allor si fu che a visitare assunse
  Il tugurio di gioia derelitto;
  Allor si fu che più desìo la punse
  Di commoversi al gemer dell'afflitto;
  Allor, com'angiol, fra i sospiri giunse
  Di tapine espïanti il lor delitto;
  Allora, insieme a facil don, largiva
  Fatiche, ambasce, carità più viva.

Per alcun tempo di celar s'impose
  Ai leggeri del mondo i passi santi:
  Non già che paventasse le vezzose
  Celie dell'alme vili ed inamanti,
  Ma perchè vereconda ella ognor pose
  L'orme sue pe' sentieri al ciel guidanti:
  Poi cotal luce sue bell'opre diero,
  Che ad alcun più sottrar non si potero.

Fra i tristi cuori ond'era impietosita
  S'annovravano quei delle infelici,
  Che, sebben colpa in lor venga punita
  Da universale scherno e leggi ultrici,
  A risorgere ancor bramano aïta,
  E affetti serban di virtute amici:
  Men proprii falli che gli altrui talvolta
  Più d'una d'esse han nell'obbrobrio avvolta,

In pria delle dolenti incarcerate
  Si fe' consiglio, e al lor governo diessi:
  Da lei furo ivi pene allevïate,
  E di religïon gaudii concessi:
  Furon le trepidanti alme incorate,
  E talor vinti i cuor più duri istessi:
  Dove eran pria disordine e furore,
  Addusse pace e penitenza e amore.

E non fugaci benefizi questi
  Brillàr di caldo ma incostante petto:
  Riede ogni giorno in quegli alberghi mesti,
  E vi sparge opportun, söave detto.
  Acqueta ivi gli spirti ad ira presti,
  Ispira cortesìa col dolce aspetto:
  Il sincero ammendarsi o loda o sprona,
  E i migliorati cuori guiderdona.

Ma pur fuori del carcere infinite
  Donne e fanciulle in duol veggionsi immerse,
  Che per amor falliro e fur tradite,
  Ed ahi! di fama più non vivon terse.
  Rïalzarsi vorrìan, ma da inaudite
  Sorti vittima son d'alme perverse:
  Sottrarsi anelan da periglio ed onta;
  Ov'è una destra a sostenerle pronta?

Tal destra ecco a lor tendersi! ed è quella
  D'una mortal, che, siccom'angiol monda,
  Pur contro al suo decoro non appella
  L'inchinarsi a infelice vagabonda,
  L'udirla con dolcezza di sorella,
  L'aprirle un tetto ove il suo pianto asconda.
  D'afflitte ed oltraggiate a molta schiera
  Quel pio rifugio è di virtù carriera.

Non somiglia a prigion, non è prigione;
  Ad entrarvi le ree non son costrette:
  Nè quelle, che invocata han tal magione,
  Ivi da forza fremon quindi strette.
  Asilo è d'alme per rimorso buone,
  Che lavorano e gemono solette,
  E pregano il Signor pel mondo tristo,
  Che il lor fallir con empio scherno ha visto.

Poscia che fu quel mite albergo eretto
  Per pensier della donna generosa,
  Provvide ella che attiguo un altro tetto
  Sorgesse a secondar vaghezza ascosa
  D'ammendate, che in velo benedetto
  L'anima aver chiedeano a Gesù sposa:
  Un solo tempio i duo ricovri unisce,
  E il mutuo canto i lutti ivi addolcisce.

Talor io di quel tempio in segregata
  Parte mi prostro, e mesco i preghi miei
  A quelli della pia turba scampata
  Dalla pietà operosa di colei.
  L'anima mia a quel canto si dilata,
  E occulto piango su miei giorni rei;
  E in cotal donna ad altri spirti duce
  Ravviso anco per me celestial luce.

Nè quest'amica degli afflitti cuori,
  Per ritrarli all'altezza del Vangelo,
  Li circonda di spregi e di rigori,
  Si ch'ognor tremin, quasi in ira al cielo:
  Del pentimento ai nobili dolori
  Vuol congiunta speranza e amante zelo;
  Vuol quella santa ilarità tranquilla,
  Per cui la Croce maggiormente brilla.

Certo, ell'avea le inique voci udito
  Contro a religïon vibrate spesso:
  Che selvaggia sia questa, ed avvilito
  Cada, se a lei si volge, un cuore oppresso;
  Mostrar quindi la saggia ha statüito,
  Che fede e cortesia si danno amplesso,
  Che penitenza e consolante riso
  Ponno concordi alzarci al Paradiso.

Ah sì! caratter questo è ben del vero,
  E sol di Cristo nella legge splende!
  Che in chiunque a virtù mova sincero,
  Santificati e duolo e gaudio rende:
  Retta è la via del penitente austero
  Che ne' deserti caritade accende:
  Retto altresì, purchè temprato e pio,
  È il civile consorzio innanzi a Dio.

Onore ai forti Anacoreti! e onore
  A tali, che bensì reggon la Croce,
  Bensì il proprio e l'altrui piangono errore,
  Nè ignoran di mestizia il carco atroce,
  Ma rimangon nel mondo, e con amore
  Spandendo van religïosa voce!
  Duo son diversi modi, ambo divini,
  Per cui l'uomo al Signor si ravvicini.

L'ammirata da me soccorritrice,
  Mentre al Signor ravvicinare anela
  Adulta moltitudine infelice,
  Pur di bimbi plebei prende tutela;
  Perocchè padre indarno e genitrice,
  Che faticando tutto il dì trafela,
  Vorrìa de' meschinelli assumer cura,
  E, negletta l'infanzia, ahi! si snatura.

Memore che sì cari il Dio umanato
  Dichiarò i pargoletti ond'era cinto,
  La pia nel proprio ostello ha radunato
  Stuol di fanciulli in duplice ricinto,
  Ove, mentre sostegno al corpo è dato,
  Viene a virtù il crescente animo spinto,
  Vigilando colà vergini umìli
  Ad addolcire i palpiti infantili.

Intanto, pur allor che senza asprezza
  Un cor religïon fervido porta,
  Consüetudin mai di vil mollezza,
  Nè per sè, nè per altri unqua sopporta.
  Poco gl'incanti della vita apprezza
  Chi di celeste amor l'alma conforta:
  Giorni in secreto mena penitenti,
  E se bello è il rischiar, corre ai cimenti.

Questa donna vegg'io quindi nel tristo
  Tempo in cui Dio l'indico morbo scaglia
  Trarre agl'infermi ad onta del previsto
  Pericolo che a molti il cuore ismaglia.
  Compiange, esorta, ajuta, e volge a Cristo
  Chi in angoscia di morte si travaglia,
  Poscia a piangenti vedove e orfanelli
  D'orrenda povertà tempra i flagelli.

In tai fatiche ed in quell'aure infette
  Langue della gentil la debol salma,
  Ma sinch'altri giovar Dio le permette,
  Ella non osa a sè conceder calma:
  Il benevol desìo forza le mette,
  E sua fiducia dal Signore ha palma:
  Dolora, ma prosegue, e con sant'arte
  Altrui suoi patimenti asconde in parte.

Tal esser può sì fievol creatura,
  Qual è donna cresciuta a splendid'agi,
  Quando al lume del Ciel che l'assecura,
  Pace e gloria non pone in bei palagi,
  E rammenta che un Dio prese figura
  Di poverello, e visse infra disagi,
  E di lui ne assevràr le labbra sante
  Che in ogni afflitto Ei stassi a noi davante!

Tal esser può, restando pur nel mondo
  E in convenevol, fulgida eleganza,
  Chi nutre del Vangel senno profondo,
  Chi gode esser di Dio fatto a sembianza,
  Chi sa che spirto uman d'opre fecondo
  Non dee in van'ombre usar la sua possanza,
  Ma in amar Dio! ma in dimostrargli amore,
  Sempre sacrando all'altrui bene il core!




LE SALE DI RICOVERO.

           Qui susceperit unum parvulum talem
             in nomine meo, me suscipit.
                                (_Matth_. 18.5).


«Son pargoletto e povero e ammalato;
  Abbi pietà di me, Gesù bambino,
  Tu che sei Dio, ma in povertà sei nato!

Me qui lascia la mamma ogni mattino
  Nel solingo tugurio, ed esce mesta
  Il nostro a procacciar vitto meschino.

Ancella move a quella casa e questa,
  Ed acqua attinge e lava e assai si stanca,
  E vive appena, ed indigente resta.

Qui soletto io mi volgo a destra, a manca,
  Senza dolcezza di parole amate,
  E fame ho spesse volte, e il pan mi manca.

Le melanconich'ore prolungate
  M'empion l'alma di pianto e di paure,
  E mi sfogo in ismanie sconsolate.

Amor la madre assai mi porta, e pure
  Quando al tugurio torna e pianger m'ode,
  Spesso le voci sue prorompon dure;

Talor mi batte, e duolo indi mi rode,
  Sì che allor quasi affetto io più non sento,
  E in maligni pensieri il cor mi gode.

Povera madre! il viver nello stento
  Estingue nel suo spirto ogni sorriso,
  Ed anch'io più cruccioso ognor divento.

Gesù, prendimi teco in Paradiso,
  O tempra la tristezza che m'irrita,
  E rasserena di mia madre il viso:

Fa ch'ella trovi ad allevarmi aïta,
  Fa che deserto io non mi strugga tanto,
  Fa che un po' d'allegrezza orni mia vita.

Se ad altri bimbi io respirassi accanto,
  E non sempre gemessi, e qualche mano
  Söavemente m'asciugasse il pianto,

Crescerei più benevolo e più sano,
  E più caro alla madre io mi vedrìa:
  Lassa! altrimenti ella fu madre invano!

Ella al mio fianco in pace invecchierìa,
  E per essa con gioia adoprerei
  A laudevol sudor mia vigorìa.

Le poche forze ai patimenti rei
  Soggiaceranno in breve, e, fuorchè pena,
  Nulla i miei giorni avran fruttato a lei.

Ovver, se presto a morte non mi mena
  Tanta miseria, crescerò doglioso,
  Me coll'afflitta madre amando appena.

Ed ella pur mi dice che odïoso
  Il povero alla terra e al ciel rimane,
  Quando alle brame sue non dà riposo,

Quando coll'ira in cor mangia il suo pane.

        Ed ecco del bimbo
          La mamma ritorna:
          È stanca, ma un raggio
          Di gioia l'adorna;
          S'asside a lui presso,
          Lo stringe al suo sen.
            «Oh quanto sinora
          Mi dolse, o figliuolo,
          Lasciarti ogni giorno
          Sì tristo, sì solo!
          T'allegra: celeste
          Soccorso a noi vien.

        «Nell'ore ch'ai figli
          Non ponno dar cura
          Le madri, cui preme
          Fatica e sventura,
          Da provvide menti
          Ricovro s'aprì.
            Alquanto risana,
          E là tu verrai:
          Son piene due sale
          Di pargoli omai:
          Giocando, imparando,
          Vi passano il dì.

        «Al santo pensiero
          Che aprì quel ricetto,
          Ministre si fanno
          Con tenero affetto
          Più vergini umìli,
          Sacrate al Signor:
            Null'altro che amarti,
          Il sai, potev'io,
          Ma quelle söavi
          Ancelle di Dio
          Più dolce, più giusto
          Faranno il tuo cor.

        «Io, conscia che al figlio
          Non manca un'aïta,
          Trarrò senza pianto
          Mia povera vita,
          L'usato lavoro
          Stimando leggèr.
            Al tetto materno
          Verrai verso sera,
          E sempre alzeremo
          Concorde preghiera
          Per l'alme pietose
          Che asilo ti dier».

Quel fanciulletto già infermiccio e tristo,
  Indi a non molto, in sì benigna scuola,
  Rosee le guance e lieti i rai fu visto.

Oh d'amorose labbra la parola
  Quanto a' cuori avviliti, e più a' bambini,
  Addolcisce le doglie e li consola!

D'entrambo i sessi i pargoli tapini
  Ivi sottratti vanno a rio squallore,
  Ed a costumi stolidi e ferini.

Che invan vorria la madre o il genitore
  Occhio assiduo tener sui cari pegni,
  Qua e là faticando per lungh'ore.

Abbandonati a sè, crescere indegni
  Veggionsi quindi d'assai plebe i figli,
  Egre le membra ed egri più gl'ingegni.

Per cadute e per cento altri perigli
  Vedi qual di storpiati e di languenti
  Esce turba da' poveri covigli!

Quanti avrian le persone alte e ridenti
  Ch'essi strascinan luride e contorte,
  Perchè guaste d'infanzia agli elementi!

Oh benedetti voi che sulla sorte
  Della schiatta plebea v'intenerite,
  E pensate a scemarle e vizi e morte!

In voi sì belle le grandezze avite
  Non son, quant'è il magnanimo disìo,
  Onde a tanti innocenti asilo aprite.

Memori siete di quell'Uomo-Iddio
  Che, cinto da drappel di bambinelli,
  Li confortava col suo sguardo pio,

Ed imponea d'assomigliare a quelli.

        E voi benedette,
          Donzelle pietose,
          Che al Dio de' bambini
          Facendovi spose,
          Di madri assumete
          Le pene e l'amor.
            Per voi dalla terra
          Piacer non alligna:
          Fors'anco taluno
          Vi guarda e sogghigna,
          Vi chiama delire
          Da stolto fervor.

        Ma voi non curanti
          Di plauso o di scherno,
          I poveri amando
          Amate l'Eterno,
          Ai bimbi servendo
          Servite a Gesù.
            Il mondo che ignora
          Del core i misteri,
          Non sa che più dolce
          Di tutti i piaceri
          È l'umil conflitto
          D'arcana virtù.

        La vergine sacra
          Al Dio degl'infanti
          Sublima sue pene
          Con palpiti santi;
          È abbietta ai mortali,
          Ma l'anima ha in ciel.
            Con Dio nella mente
          Le cure più gravi,
          Le cure più vili
          Diventan söavi:
          Bassezza non tange
          Un'alma fedel.

        La vergine sacra
          Al Dio de' bambini
          Vagheggia in Maria
          Affetti divini,
          Le impronte cercando
          Di lei seguitar.
            Non volgono ai bimbi
          Tirannico ciglio
          Color, che mirando
          Maria col suo Figlio,
          Li veggon dal cielo
          Sui bimbi vegliar.

        Ah! sì, benedette
          Voi tutte, o bell'alme,
          Che ai miseri infanti
          Porgete le palme,
          Di padri e di madri
          Vestendo l'amor!
            Pensier non vi preme
          Di plauso o di scherno:
          I poveri amando
          Amate l'Eterno:
          Ai bimbi servendo
          Servite al Signor.




LA GUIDA.

          Cuius anima est secundum animam
            tuam.
                       (_Eccli_. 37.16).


Ognor amai sublimi oggetti, e ognora
  Un più di tutti:--ah! quei non era Iddio,
  Non era il sommo Ben ch'or m'innamora!

Ma fra i cuori mortali era il più pio
  Ch'io conoscessi, era alcun nobil cuore
  Che a virtute innalzasse il desir mio.

Quai debbo grazie renderti, o Signore,
  Che fra mie cieche idolatrie pur mai
  In beltà vili non ponessi amore!

Nell'obblïar tua propria luce errai,
  Ma negl'idoli miei sempre io bramava
  L'ineffabile incanto de' tuoi rai.

Se creature troppo io venerava,
  Erano creature in te invaghite;
  Era qualch'angiol che ver te volava.

Tai luminose tracce ivan seguite
  Sol dagli sguardi miei maravigliati,
  E nel mondo io tenea l'orme irretite;

Ma perocch'io vedea gli angioli amati
  Anelare a' tuoi lumi e benedirti,
  Io pure i lumi tuoi sempre ho sperati.

Intero il voler mio non seppi offrirti
  Per lungo tempo, e nondimen io ardeva
  D'annoverarmi fra i più giusti spirti.

I conosciuti iniqui io respingeva,
  E quando d'amicizia ad uom m'unìa,
  Alto core a mio senno in lui fulgeva.

Or non più, non più voglio idolatrìa,
  Supremamente amar voglio te solo,
  Benchè ogni fido tuo caro a me sia.

Ma perdona se pure infra lo stuolo
  Delle tue creature predilette
  Una più ch'altre sulla terra io colo.

Ella a fere calunnie non credette,
  E mi difese da' nemici miei!
  Ella a ben far tutti i suoi passi mette,

Ella è mia guida, il nostro Sol tu sei!




L'ANTICO MESSALE,

              Et benedictae reliquiae tuae!
                         (_Deut_. 28.5).


Oh ben a dritto più di gemme e d'oro
Ch'abbian sol di ricchezza immenso pregio,
Ami, o Donna gentil, questo tesoro,
Che vetustà rarissima fa egregio:
Muto è al cor de' mortali ogni lavoro
Che splenda sol come opulento fregio:
Qui de' secoli v'è l'alta parola
Che percuote ed in un turba e consola.

Qui v'è un incanto ch'a noi stende innanzi
  Remotissimi giorni, i giorni alteri,
  Allorchè di barbarie infra gli avanzi
  Fiorian città, castella e monasteri,
  E non sol grandeggiavan ne' romanzi
  Le sante dame e i santi cavalieri,
  Ma di religïone e di portenti
  Tutte fervean le più elevate menti.

V'abbondavan dolori, e v'abbondava
  D'armati rei la vïolenza atroce;
  Ma mentr'era sì forte ogn'indol prava,
  Forte in cor degli eletti era la Croce!
  Di forza era un'età che suscitava
  Tra l'iniquo ed il buon guerra feroce:
  Stupor ci fa tal quadro e ci atterrisce,
  Ma con somme virtù pur ci rapisce.

Io non posso adorar l'età lontane,
  Ma nè pertanto adorar so la mia,
  Chè troppo da vicin veggo profane
  Opre d'assai maligna e vil genìa,
  Sì che gemendo alle speranze vane
  Di chi grida, or regnar filosofia,
  Io non ami onorar que' vetust'anni
  Di cui non sento almen tutti gli affanni.

Da qual lato pur penda la bilancia
  De' meriti maggiori e de' delitti,
  Gode la fantasìa quando si slancia
  Fra monumenti o per magìa di scritti
  In mezzo a quelle stirpi use alla lancia,
  Alle preghiere, ai mistici conflitti,
  Ai romeaggi, ai ruvidi cilìci,
  A tutta l'energìa de' sacrifici.

E ciascun che non basso abbia l'ingegno
  Ammira que' giovanti cenobiti,
  Ch'oggi il diffamator con riso indegno
  Pinge ozïosi, inutili, insaniti:
  Senza i loro intelletti, avrebbe il regno
  D'ignoranza coverto i nostri liti:
  Ingratitudin dementò la terra,
  Quando in sua civiltà lor mosse guerra.

L'anima langue e impicciolisce quando
  La ristringiam ne' quattro dì presenti:
  Nobil uopo ha di spargersi, abbracciando
  Avi e imperi e costumi e grandi eventi:
  Uopo ha di meditar, commiserando
  Coi nostri error quei delle scorse genti:
  Uopo ha d'uscir di sue natìe catene;
  Ogni tempo, ogni spazio le appartiene.

Tale, o Donna pensante e generosa,
  Tal è l'arcano che ti molce il core,
  Gli occhi ponendo su vetusta cosa,
  E più se esprime santità ed amore.
  Dove non sorge l'alma tua pietosa
  Con questo antico libro del Signore,
  Che già posò su chi sa quali altari
  A' giorni de' Crociati e de' Templari?

A que' dì tu vi scorgi il Re Luigi
  Forse vivente ancora, o appena estinto,
  La sua bontà, il suo senno, i suoi prodìgi,
  I prodi cavalieri ond'era cinto,
  Il suo partir dai campi di Parigi
  Per la fatale impresa ove fu vinto;
  Fors'ei nel visitar conventi ed are
  Queste pagine vide alluminare.

Il rimirar que' resti e quella polve
  Che a noi tramanda la lontana etate,
  Ci dice come Dio sempre dissolve
  Tutte le cose sulla terra nate;
  Ci sublima lo spirto, ci disvolve
  Dai vincoli di nostra vanitate:
  Per la scala de' secoli il pensiero
  Alza sull'orme dell'eterno Vero.

Di quanti regi e prenci e capitani
  Festeggiando la nascita o la morte
  Questo libro servì nei riti arcani
  Che al debol uomo uniscono il Dio forte!
  Di quanti celebranti e sguardo e mani
  Lo toccaro, onde ignota oggi è la sorte!
  Quante labbra baciàr questo Evangelo
  Di sacerdoti or glorïosi in cielo!

Forse colui che tante veglie stette
  Su queste venerate pergamene,
  Fu Paladin che il proprio sangue dette
  Col pio Luigi sull'Egizie arene,
  E al santo Re l'ultimo dì assistette,
  E fu ludibrio all'ire saracene,
  Poi ritornato nella dolce Francia
  Appese entro d'un chiostro e spada e lancia;

E venduti i suoi campi e dispensato
  Ogni suo avere a' poveri e alla Chiesa,
  Volle che il viver suo fosse immolato
  Ad oscura umiltà d'amore accesa;
  Eccol fattosi monaco e obblïato
  Dalla turba del mondo ai gaudi intesa!
  Eccolo salmeggiante assiso in coro,
  O in cella volto ad un gentil lavoro!

Al lavoro di splendido Messale
  Che pazïentemente ei sta vergando;
  E poichè per ferite più non vale
  Sua nobil destra a servir Dio col brando,
  Come già il sangue, ora con gioia eguale
  Gli offre l'ingegno, questo libro ornando,
  E gode in abbellir d'oro e di fiori
  Quelle preci che tanto alzano i cuori.

Egli il buon Salvator dipinger gode
  Per cui sì volentieri ha combattuto,
  E la Vergin Maria che lo fè' prode
  E sempre in guerra gli ha prestato aiuto;
  Del pennello ogni tocco è una sua lode,
  Un sospiro di grazie, un pio saluto:
  Circondano Angioletti il pittor santo
  Dando all'opera sua celeste incanto.

Ma tu meglio di me, Donna, volgendo
  Quest'antico Messal senti secrete
  Inaudite armonie che appena intendo,
  Che mal accenna il verso o mal ripete:
  Parla tu stessa, dal tuo labbro io pendo;
  Delle soavi tue parole ho sete.
  Tutta adorna con esse è l'arpa mia,
  Tutta luce è di te mia poesia!




FINE DEL PRIMO VOLUME.




INDICE.

La mia Gioventù..............pag. 9.
A Dio........................... 14.
Dio Amore....................... 18.
Maria........................... 20.
L'Uomo.......................... 22.
La Redenzione................... 26.
La Croce........................ 30.
Gli Angeli...................... 35.
Le Chiese....................... 44.
Le Processioni.................. 77.
I Parenti...................... 110.
I Santuarii.................... 131.
Le Passioni.................... 142.
I Secoli....................... 149.
Alessandro Volta............... 168.
Ugo Foscolo.................... 177.
Lodovico de Breme.............. 188.
La Patria...................... 195.
Saluzzo........................ 201.
Il Poeta....................... 210.
Sospiro........................ 213.
La Mente....................... 215.
Mestizia....................... 218.
Teresa Confalonieri............ 221.
L'Anima d'una figlia........... 224.
L'Anima di Clementina.......... 230.
Verità e Sofismo............... 233.
Il Colera in Piemonte.......... 239.
Cessato il Colera.............. 243.
Il Voto a Maria................ 248.
La Madre degli afflitti........ 252.
Dio e Maria.................... 256.
Un Filosofo.................... 258.
San Carlo...................... 266.
Santa Fortunula................ 281.
Santa Filomena................. 284.
La Beneficenza................. 289.
Una Donna...................... 293.
Le Sale di ricovero............ 304.
La Guida....................... 313.


_Con permissione._





End of the Project Gutenberg EBook of Poesie inedite vol. I, by Silvio Pellico

*** END OF THIS PROJECT GUTENBERG EBOOK POESIE INEDITE VOL. I ***

***** This file should be named 19429-8.txt or 19429-8.zip *****
This and all associated files of various formats will be found in:
        http://www.gutenberg.org/1/9/4/2/19429/

Produced by Claudio Paganelli, Carlo Traverso and the
Online Distributed Proofreading Team at http://www.pgdp.net
(This file was produced from images generously made
available by the Bibliothèque nationale de France
(BnF/Gallica) at http://gallica.bnf.fr)


Updated editions will replace the previous one--the old editions
will be renamed.

Creating the works from public domain print editions means that no
one owns a United States copyright in these works, so the Foundation
(and you!) can copy and distribute it in the United States without
permission and without paying copyright royalties.  Special rules,
set forth in the General Terms of Use part of this license, apply to
copying and distributing Project Gutenberg-tm electronic works to
protect the PROJECT GUTENBERG-tm concept and trademark.  Project
Gutenberg is a registered trademark, and may not be used if you
charge for the eBooks, unless you receive specific permission.  If you
do not charge anything for copies of this eBook, complying with the
rules is very easy.  You may use this eBook for nearly any purpose
such as creation of derivative works, reports, performances and
research.  They may be modified and printed and given away--you may do
practically ANYTHING with public domain eBooks.  Redistribution is
subject to the trademark license, especially commercial
redistribution.



*** START: FULL LICENSE ***

THE FULL PROJECT GUTENBERG LICENSE
PLEASE READ THIS BEFORE YOU DISTRIBUTE OR USE THIS WORK

To protect the Project Gutenberg-tm mission of promoting the free
distribution of electronic works, by using or distributing this work
(or any other work associated in any way with the phrase "Project
Gutenberg"), you agree to comply with all the terms of the Full Project
Gutenberg-tm License (available with this file or online at
http://gutenberg.org/license).


Section 1.  General Terms of Use and Redistributing Project Gutenberg-tm
electronic works

1.A.  By reading or using any part of this Project Gutenberg-tm
electronic work, you indicate that you have read, understand, agree to
and accept all the terms of this license and intellectual property
(trademark/copyright) agreement.  If you do not agree to abide by all
the terms of this agreement, you must cease using and return or destroy
all copies of Project Gutenberg-tm electronic works in your possession.
If you paid a fee for obtaining a copy of or access to a Project
Gutenberg-tm electronic work and you do not agree to be bound by the
terms of this agreement, you may obtain a refund from the person or
entity to whom you paid the fee as set forth in paragraph 1.E.8.

1.B.  "Project Gutenberg" is a registered trademark.  It may only be
used on or associated in any way with an electronic work by people who
agree to be bound by the terms of this agreement.  There are a few
things that you can do with most Project Gutenberg-tm electronic works
even without complying with the full terms of this agreement.  See
paragraph 1.C below.  There are a lot of things you can do with Project
Gutenberg-tm electronic works if you follow the terms of this agreement
and help preserve free future access to Project Gutenberg-tm electronic
works.  See paragraph 1.E below.

1.C.  The Project Gutenberg Literary Archive Foundation ("the Foundation"
or PGLAF), owns a compilation copyright in the collection of Project
Gutenberg-tm electronic works.  Nearly all the individual works in the
collection are in the public domain in the United States.  If an
individual work is in the public domain in the United States and you are
located in the United States, we do not claim a right to prevent you from
copying, distributing, performing, displaying or creating derivative
works based on the work as long as all references to Project Gutenberg
are removed.  Of course, we hope that you will support the Project
Gutenberg-tm mission of promoting free access to electronic works by
freely sharing Project Gutenberg-tm works in compliance with the terms of
this agreement for keeping the Project Gutenberg-tm name associated with
the work.  You can easily comply with the terms of this agreement by
keeping this work in the same format with its attached full Project
Gutenberg-tm License when you share it without charge with others.

1.D.  The copyright laws of the place where you are located also govern
what you can do with this work.  Copyright laws in most countries are in
a constant state of change.  If you are outside the United States, check
the laws of your country in addition to the terms of this agreement
before downloading, copying, displaying, performing, distributing or
creating derivative works based on this work or any other Project
Gutenberg-tm work.  The Foundation makes no representations concerning
the copyright status of any work in any country outside the United
States.

1.E.  Unless you have removed all references to Project Gutenberg:

1.E.1.  The following sentence, with active links to, or other immediate
access to, the full Project Gutenberg-tm License must appear prominently
whenever any copy of a Project Gutenberg-tm work (any work on which the
phrase "Project Gutenberg" appears, or with which the phrase "Project
Gutenberg" is associated) is accessed, displayed, performed, viewed,
copied or distributed:

This eBook is for the use of anyone anywhere at no cost and with
almost no restrictions whatsoever.  You may copy it, give it away or
re-use it under the terms of the Project Gutenberg License included
with this eBook or online at www.gutenberg.org

1.E.2.  If an individual Project Gutenberg-tm electronic work is derived
from the public domain (does not contain a notice indicating that it is
posted with permission of the copyright holder), the work can be copied
and distributed to anyone in the United States without paying any fees
or charges.  If you are redistributing or providing access to a work
with the phrase "Project Gutenberg" associated with or appearing on the
work, you must comply either with the requirements of paragraphs 1.E.1
through 1.E.7 or obtain permission for the use of the work and the
Project Gutenberg-tm trademark as set forth in paragraphs 1.E.8 or
1.E.9.

1.E.3.  If an individual Project Gutenberg-tm electronic work is posted
with the permission of the copyright holder, your use and distribution
must comply with both paragraphs 1.E.1 through 1.E.7 and any additional
terms imposed by the copyright holder.  Additional terms will be linked
to the Project Gutenberg-tm License for all works posted with the
permission of the copyright holder found at the beginning of this work.

1.E.4.  Do not unlink or detach or remove the full Project Gutenberg-tm
License terms from this work, or any files containing a part of this
work or any other work associated with Project Gutenberg-tm.

1.E.5.  Do not copy, display, perform, distribute or redistribute this
electronic work, or any part of this electronic work, without
prominently displaying the sentence set forth in paragraph 1.E.1 with
active links or immediate access to the full terms of the Project
Gutenberg-tm License.

1.E.6.  You may convert to and distribute this work in any binary,
compressed, marked up, nonproprietary or proprietary form, including any
word processing or hypertext form.  However, if you provide access to or
distribute copies of a Project Gutenberg-tm work in a format other than
"Plain Vanilla ASCII" or other format used in the official version
posted on the official Project Gutenberg-tm web site (www.gutenberg.org),
you must, at no additional cost, fee or expense to the user, provide a
copy, a means of exporting a copy, or a means of obtaining a copy upon
request, of the work in its original "Plain Vanilla ASCII" or other
form.  Any alternate format must include the full Project Gutenberg-tm
License as specified in paragraph 1.E.1.

1.E.7.  Do not charge a fee for access to, viewing, displaying,
performing, copying or distributing any Project Gutenberg-tm works
unless you comply with paragraph 1.E.8 or 1.E.9.

1.E.8.  You may charge a reasonable fee for copies of or providing
access to or distributing Project Gutenberg-tm electronic works provided
that

- You pay a royalty fee of 20% of the gross profits you derive from
     the use of Project Gutenberg-tm works calculated using the method
     you already use to calculate your applicable taxes.  The fee is
     owed to the owner of the Project Gutenberg-tm trademark, but he
     has agreed to donate royalties under this paragraph to the
     Project Gutenberg Literary Archive Foundation.  Royalty payments
     must be paid within 60 days following each date on which you
     prepare (or are legally required to prepare) your periodic tax
     returns.  Royalty payments should be clearly marked as such and
     sent to the Project Gutenberg Literary Archive Foundation at the
     address specified in Section 4, "Information about donations to
     the Project Gutenberg Literary Archive Foundation."

- You provide a full refund of any money paid by a user who notifies
     you in writing (or by e-mail) within 30 days of receipt that s/he
     does not agree to the terms of the full Project Gutenberg-tm
     License.  You must require such a user to return or
     destroy all copies of the works possessed in a physical medium
     and discontinue all use of and all access to other copies of
     Project Gutenberg-tm works.

- You provide, in accordance with paragraph 1.F.3, a full refund of any
     money paid for a work or a replacement copy, if a defect in the
     electronic work is discovered and reported to you within 90 days
     of receipt of the work.

- You comply with all other terms of this agreement for free
     distribution of Project Gutenberg-tm works.

1.E.9.  If you wish to charge a fee or distribute a Project Gutenberg-tm
electronic work or group of works on different terms than are set
forth in this agreement, you must obtain permission in writing from
both the Project Gutenberg Literary Archive Foundation and Michael
Hart, the owner of the Project Gutenberg-tm trademark.  Contact the
Foundation as set forth in Section 3 below.

1.F.

1.F.1.  Project Gutenberg volunteers and employees expend considerable
effort to identify, do copyright research on, transcribe and proofread
public domain works in creating the Project Gutenberg-tm
collection.  Despite these efforts, Project Gutenberg-tm electronic
works, and the medium on which they may be stored, may contain
"Defects," such as, but not limited to, incomplete, inaccurate or
corrupt data, transcription errors, a copyright or other intellectual
property infringement, a defective or damaged disk or other medium, a
computer virus, or computer codes that damage or cannot be read by
your equipment.

1.F.2.  LIMITED WARRANTY, DISCLAIMER OF DAMAGES - Except for the "Right
of Replacement or Refund" described in paragraph 1.F.3, the Project
Gutenberg Literary Archive Foundation, the owner of the Project
Gutenberg-tm trademark, and any other party distributing a Project
Gutenberg-tm electronic work under this agreement, disclaim all
liability to you for damages, costs and expenses, including legal
fees.  YOU AGREE THAT YOU HAVE NO REMEDIES FOR NEGLIGENCE, STRICT
LIABILITY, BREACH OF WARRANTY OR BREACH OF CONTRACT EXCEPT THOSE
PROVIDED IN PARAGRAPH F3.  YOU AGREE THAT THE FOUNDATION, THE
TRADEMARK OWNER, AND ANY DISTRIBUTOR UNDER THIS AGREEMENT WILL NOT BE
LIABLE TO YOU FOR ACTUAL, DIRECT, INDIRECT, CONSEQUENTIAL, PUNITIVE OR
INCIDENTAL DAMAGES EVEN IF YOU GIVE NOTICE OF THE POSSIBILITY OF SUCH
DAMAGE.

1.F.3.  LIMITED RIGHT OF REPLACEMENT OR REFUND - If you discover a
defect in this electronic work within 90 days of receiving it, you can
receive a refund of the money (if any) you paid for it by sending a
written explanation to the person you received the work from.  If you
received the work on a physical medium, you must return the medium with
your written explanation.  The person or entity that provided you with
the defective work may elect to provide a replacement copy in lieu of a
refund.  If you received the work electronically, the person or entity
providing it to you may choose to give you a second opportunity to
receive the work electronically in lieu of a refund.  If the second copy
is also defective, you may demand a refund in writing without further
opportunities to fix the problem.

1.F.4.  Except for the limited right of replacement or refund set forth
in paragraph 1.F.3, this work is provided to you 'AS-IS', WITH NO OTHER
WARRANTIES OF ANY KIND, EXPRESS OR IMPLIED, INCLUDING BUT NOT LIMITED TO
WARRANTIES OF MERCHANTIBILITY OR FITNESS FOR ANY PURPOSE.

1.F.5.  Some states do not allow disclaimers of certain implied
warranties or the exclusion or limitation of certain types of damages.
If any disclaimer or limitation set forth in this agreement violates the
law of the state applicable to this agreement, the agreement shall be
interpreted to make the maximum disclaimer or limitation permitted by
the applicable state law.  The invalidity or unenforceability of any
provision of this agreement shall not void the remaining provisions.

1.F.6.  INDEMNITY - You agree to indemnify and hold the Foundation, the
trademark owner, any agent or employee of the Foundation, anyone
providing copies of Project Gutenberg-tm electronic works in accordance
with this agreement, and any volunteers associated with the production,
promotion and distribution of Project Gutenberg-tm electronic works,
harmless from all liability, costs and expenses, including legal fees,
that arise directly or indirectly from any of the following which you do
or cause to occur: (a) distribution of this or any Project Gutenberg-tm
work, (b) alteration, modification, or additions or deletions to any
Project Gutenberg-tm work, and (c) any Defect you cause.


Section  2.  Information about the Mission of Project Gutenberg-tm

Project Gutenberg-tm is synonymous with the free distribution of
electronic works in formats readable by the widest variety of computers
including obsolete, old, middle-aged and new computers.  It exists
because of the efforts of hundreds of volunteers and donations from
people in all walks of life.

Volunteers and financial support to provide volunteers with the
assistance they need, is critical to reaching Project Gutenberg-tm's
goals and ensuring that the Project Gutenberg-tm collection will
remain freely available for generations to come.  In 2001, the Project
Gutenberg Literary Archive Foundation was created to provide a secure
and permanent future for Project Gutenberg-tm and future generations.
To learn more about the Project Gutenberg Literary Archive Foundation
and how your efforts and donations can help, see Sections 3 and 4
and the Foundation web page at http://www.pglaf.org.


Section 3.  Information about the Project Gutenberg Literary Archive
Foundation

The Project Gutenberg Literary Archive Foundation is a non profit
501(c)(3) educational corporation organized under the laws of the
state of Mississippi and granted tax exempt status by the Internal
Revenue Service.  The Foundation's EIN or federal tax identification
number is 64-6221541.  Its 501(c)(3) letter is posted at
http://pglaf.org/fundraising.  Contributions to the Project Gutenberg
Literary Archive Foundation are tax deductible to the full extent
permitted by U.S. federal laws and your state's laws.

The Foundation's principal office is located at 4557 Melan Dr. S.
Fairbanks, AK, 99712., but its volunteers and employees are scattered
throughout numerous locations.  Its business office is located at
809 North 1500 West, Salt Lake City, UT 84116, (801) 596-1887, email
business@pglaf.org.  Email contact links and up to date contact
information can be found at the Foundation's web site and official
page at http://pglaf.org

For additional contact information:
     Dr. Gregory B. Newby
     Chief Executive and Director
     gbnewby@pglaf.org

Section 4.  Information about Donations to the Project Gutenberg
Literary Archive Foundation

Project Gutenberg-tm depends upon and cannot survive without wide
spread public support and donations to carry out its mission of
increasing the number of public domain and licensed works that can be
freely distributed in machine readable form accessible by the widest
array of equipment including outdated equipment.  Many small donations
($1 to $5,000) are particularly important to maintaining tax exempt
status with the IRS.

The Foundation is committed to complying with the laws regulating
charities and charitable donations in all 50 states of the United
States.  Compliance requirements are not uniform and it takes a
considerable effort, much paperwork and many fees to meet and keep up
with these requirements.  We do not solicit donations in locations
where we have not received written confirmation of compliance.  To
SEND DONATIONS or determine the status of compliance for any
particular state visit http://pglaf.org

While we cannot and do not solicit contributions from states where we
have not met the solicitation requirements, we know of no prohibition
against accepting unsolicited donations from donors in such states who
approach us with offers to donate.

International donations are gratefully accepted, but we cannot make
any statements concerning tax treatment of donations received from
outside the United States.  U.S. laws alone swamp our small staff.

Please check the Project Gutenberg Web pages for current donation
methods and addresses.  Donations are accepted in a number of other
ways including checks, online payments and credit card
donations.  To donate, please visit: http://pglaf.org/donate


Section 5.  General Information About Project Gutenberg-tm electronic
works.

Professor Michael S. Hart is the originator of the Project Gutenberg-tm
concept of a library of electronic works that could be freely shared
with anyone.  For thirty years, he produced and distributed Project
Gutenberg-tm eBooks with only a loose network of volunteer support.

Project Gutenberg-tm eBooks are often created from several printed
editions, all of which are confirmed as Public Domain in the U.S.
unless a copyright notice is included.  Thus, we do not necessarily
keep eBooks in compliance with any particular paper edition.

Most people start at our Web site which has the main PG search facility:

     http://www.gutenberg.org

This Web site includes information about Project Gutenberg-tm,
including how to make donations to the Project Gutenberg Literary
Archive Foundation, how to help produce our new eBooks, and how to
subscribe to our email newsletter to hear about new eBooks.

*** END: FULL LICENSE ***

